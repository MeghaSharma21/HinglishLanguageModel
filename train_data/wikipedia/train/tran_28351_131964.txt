 fidel ailegendro kastro rouge cuba ke ek raajnneetijna or cuba kii kranti ke praathmik netaaon main se ek the, jo farvari 1959 se disambar 1976 tak cuba ke pradhanmantri or phir cuba kii rajya parishad ke adhyaksh rahe, unhone farvari 2008 main apane pad se istipha diya. filhal ve cuba kii communist party ke pratham sachiv the. 25 november 2016 ko unka nidhan ho gaya. 
 ve ek amir parivaar main paidaa hue or kanoon kii degree praapt kii. jabaki hawana vishvavidhyalay main adhyayan karte hue unhone apane raajnneetik jivan kii shuruuaat kii or cuba kii raajnneeti main ek manyata praapt vyakti ban gaye. unka raajnneetik jivan phulgenkiyo batista shashan or sanyukt rajya america kaa cuba ke rashtrahit main raajnneetik or karporate companiyon ke prabhaav ke aalochak rahaa he. unhen ek utsaahi, lekin simit, samarthak mili or unhone adhikariyon kaa dhyaan aakarshith kiya. unhone monkada baiyrakon par 1953 main asafal hamale kaa netritv kiya jiske baad ve giraftaar ho gaye, un par mukadmaa chalaa, ve jail main rahe or baad main reeha kar die gaye. iske baad batista ke cuba par hamale ke liye logon ko sangathit or prashikshit karne ke liye ve mexico ke liye ravaanaa hue. ve or unke krantikari saathiyon ne disambar 1956 main mexico chhod diya or purvi cuba ke liye chal gayi.
 kastro cuba kii kranti ke jariye america samarthit phulgenkiyo batista kii taanaashaahee ko ukhaad phenk satta main aaye the. or uske baad sheeghra hi cuba ke pradhanmantri bane. 1965 main ve cuba kii communist party ke pratham sachiv ban gaye or cuba ko ek-daleey samaajawaadee ganatantr banane main netritv diya. 1976 main ve rajya parishad or mantriparishad ke adhyaksh ban gaye. unhone cuba ke sashastr balon ke Comandante en jefe kaa pad bhi apane paas hi rakhaa. kastro dwaara taanaashaahee kii aalochana ke baavjood unhen ek taanashaah ke rup main hi chitrit kiya gaya.
 pachan kriya main ek agyaat pachan beemaari ke liye aanton kii surgery se diverticulatis ho jane se kastro ne apane pehle uparashtrapati raul kastro, jo unke chote bhai the., ko 31 july 2006 ke din apni jimmedaariyaan hastantarit kar deen. apane janadesh ke samaapt hone ke paanch din pehle 19 farvari 2008 ko unhone ghoshnaa kii thi ki ve phir se raashtrapati or commander in chif nahin bananaa chaahate. 24 farvari 2008 ko neshnal assembly ne raul kastro ko cuba ke raashtrapati ke rup main nirvaachit kiya.
 fidel ailegendro vittore kastro rouge vartmaan aadhunik praant holguin ke mayaari ke kareeb beeran ke chini utpaadak ek parivaar main paidaa hue the. yah kshetra tab oriente praant main tha, philhal jisaki haalat badtar thi. ve angel kastro vaay argiz kii teesri santan the. unke pita spain ke garib ilaake se aaye galissinon apravasi the, jo chini udyog main kaam karke or safal nivesh ke madhyam se apekshaakrit samrudh bane. unki maa, leena rouge gonjalej, ek gharelu naukar thi. angel kastro ne maaria louisa arghota naamak ek duusari aurat se shaadi kii. 15 saal kii umr tak fidel ko apni avaidhta or apane pita ke ghar se dur vibhinn paalak gharon se aa rahi chunautiyon kaa saamana karnaa padaa.
 kastro ke do bhai, reman or raul or chaar bahanen, angelita, juanita, inamaa or agastina hai, jo sabhi vivaah purv paidaa hue. unke do sautele bhai bahan, ledia or pedro emilio bhi he, jinhen angel kastro kii pehali patni ne paala-posa.
 fidel kaa baptism 8 saal kii umr tak nahin hua tha, jo bahut asaamaanya baat thi, jis kaaran bhi anya bacchon ke saamne unhen sharmindagi uthaani padi or uphaas kaa paatr bananaa padaa. angel kastro ne aakhirkaar apni pehali se talaak le liya or fidel kii maa se shaadi kar lee, tab fidel 15 saal ke the. jab ve 17 ke the, tab kastro ko aupchaarik rup se apane pita kii pahchaan mili or unka upnaam kanoonee taur par ruz, jo unki maa kaa upnaam tha, se kastro hua.haalanki unki shiksha ke maamle main matbhed he, zyaadaatar sutara sahamat hai ki ve ek bauddhik rup se pratibhashali chaatr the, shiksha ke bajaay khelon main ve adhik ruchi rakhte the. or unke kai saal ek nijee catholic boarding skool main beete. hai skool kii padhai unhone 1945 main hawana ke ek jesuit skool El Colegio de Bel√©n se puri kii. bellen main kastro ne skool main ek besabaal team banaaya. vahaan lagaataar afvaahen failati rahi ki kastro ko america kii vibhinn besabaal team dwaara khoja ja rahaa tha, lekin is baat kaa koi saboot nahin he.
 1945 ke aakhri charan main, kastro ne hawana vishvavidhyalay main kanoon kii padhai ke liye daakhila liya. vah jald hi vishvavidhyalay ke raajnneetik maahaul main ulajh gaye, jo ki us dauraan cuba kii ek asthir raajnneeti kaa centre tha. 1930 ke dashak main raashtrapati gerardo machaado ke patan ke baad chaatr raajnneeti vikrut ho kar vibhinn guton main bant kar gundgardee main tabdeel ho gai or kastro ne mahasoos kiya ki yah gundgardee unki aakankshaon ke liye ek vaastavik khatra ban gai he. baad main unhone apane is anubhav ko "nirnay kaa mahaan kshan" bataaya. ek sankshipt antaraal ke baad ve vishvavidhyalay laut aaye or vishvavidhyalay ke chunaavon ke maddenjar unhone khud ko puri tarah se vibhinn hinsak sangram or vivaadon main jhonk diya or ve ronaldo maspherrer ke MSR ekson group se judi kai golibariyon kii ghatnaon main funs gaye. baad main kastro ne kaha ki "waapas nahin lautne se gundon ko chutta chhod dene jaisi baat hoti, jo mere siddhant ke khilaaf hota". is dauraan pratidwandvita itani tagdi thi ki maspherrer par ek jaanaleva hamale main jaahir taur par kastro shaamil hue. maspherrer kaa ardhsainik gut les tigrass baad main batista shashan ke arntagat sarkari hinsa failaane kaa ek yantra ban gaya tha, jo hinsak pratishodh ke liye baraabar noujvaan vidyathiyon ki khoj main rahata.
 1947 main saamaajik nyaay ke liye betaabi ke kaaran kastro partido ortodox main shaamil ho gaye, jo ki aduardo chibaas dwaara nayaa-nayaa gathit kiya gaya tha. ek karishmai vyaktitv chibaas raashtrapati pad ke liye vartmaan raashtrapati reman grou saan martin ke khilaaf chunaav lard rahe the. martin ne apane kaarykaal ke dauraan bade paimaane par bhrashtachar panpane diya tha. partido ortodox ne saarvajanik rup se bhrashtachar ko ujagar kiya or sarkari or saamaajik sudhaar kii maang kii. isane cubaayiyon main rashtriya bhaavana paidaa karne ko lakshya banaaya, cuba ko sanyukt rajya america se aarthik rup se aaazaad kiya or swatantraaa kii sthapana kii. saath hi cuba kii raajnneeti main abhijaat varg kii shakti ko nasht kiya.haalanki chibaas chunaav haar gaye, magar kastro ne unke kaamon ko puri ugrata ke saath jari rakhaa. ve chibaas ko apana guru maanate the. 1951 main, jab chibaas raashtrapati chunaav dubaara lard rahe the, tab ek radio prasaaran ke dauraan unhone apane pet main khud goli maar lee. vahaan kastro maujuud the or ve unhen aspataal le gaye, jahaan unki mrityu ho gayi.
 1948 ke dauraan, kastro kaa naam teen baar rajnatik hatya se judaa. 22 farvari ko hui manolo kastro kii hatya ke liye un par shaq kiya gaya. vishvavidhyalay police auskar furnandis apane ghar ke saamne 6 june ko maaraa gaya tha. antim saans lete auskar furnandis or anya gavaahon ne hatyare ke rup main kastro kii pahchaan kii. ghatana aayi-gayi ho gayi. 1948 main, kastro ek america virdohi pradarshan yatra main shaamil hone ke liye kastro bogota, columbia gaye, argentina sena ke karnal or raashtrapati juaan peron ne iskaa kharch uthaaya. kastro bheed kii hinsa or sampatti ke vinaash main kastro shaamil hue or baad main argentina duutavas main sharan maangi.
 1948 main, kastro ne mirata diaj balart naamak chaatra se, jo cuba ke ek dhani parivaar kii beti thi, shaadi kii or unke madhyam se ve cuba ke kuleen varg kii jivan style se avgat hue. mirata ke pita ne neuyork main teen maheene honeymoon manaane ke liye dasiyon hazaar die the. purv raashtrapati phulgenkiyo batista ne bhi unhen shaadi kaa tohfa main 1,000 dollar die, jo donon pariwaron ke dost the. haalanki kastro ne manahattan ke ek nijee vishvavidhyalay colombia vishvavidhyalay main daakhila le liya tha, magar ve apni degree puri karne ke liye cuba waapas laut gaye.
 kastro ne rupaye-paise kii samasyaayein shuru kar di. unhone kaam par jane se inkaar kar diya. unke parivaar kaa kharch dusron ko chalaanaa padataa. apni patni ke saath bhi unka sambandh tanaavpurn tha. 1950 main unhone doctor of lau karke kanoon kii degree praapt kii or hawana main ek choti-si saajhedaari ke saath kanoon kii practis shuru kii. ab tak ve apane utkar rashtravaadi vichaaron or sanyukt rajya america ke teevr virodh ke kaaran vikhyath ho chuke the. korian yuddh main dakshin korea kaa paksh lene ke kaaran sanyukt rajya america ke khilaaf saarvajanik rup se kastro bolte rahe. 
 1951 main fidel kastro ne batista se kaha "mujhe yahaan ek khaas kitaab nahin dikhaai detii." batista dwaara puche jane par ki koun si kitaab, kastro ne kaha, "kargio malaparte kii da technic of da coop di'etet". rafel diaj ballart ke mutabik, fidel kastro ne mahasoos kiya ki batista ab ek 'krantikari' netaa nahin rahaa baavjood iske donon ek duusare ko aadar kii najaron se dekha karte.
 raajnneeti main ruchi badhane ke kaaran 1952 ke chunaav main kastro cuba kii sansad main sadsyta ke liye ummidavaar bane jab purv raashtrapati general phulgenkiyo batista ne raashtrapati carlos prio sokarras kaa takhtapalat kiya, chunaav radd kar diya; or sarkaar main "asthaayee raashtrapati" ban gaye. batista ko cuba samaaj ke sansthagat tatwon, shaktishaalee cubai agenciyon or or shramik unionon kaa samarthan mila.
 kastro ab partido ortodoxo se alag ho gaye or 1940 main bane samvidhan ke par aadhaar par aupchaarik rup se batista par samvidhan kaa ulanghan karne kaa aarope lagaaya. unki yachika zarpajo ko sanvaidhanik pratyaabhoot court ne khaarij kar diya or unhen sunwaayee kii anumati nahin di. is ghatnakram ne kastro ke man main batista sarkaar ke khilaaf beej bo diya or unke man main yah baat ghar kar gayi ki batista ko sattachyut karne kaa kranti hi ekmaatr rasta he.
 batista dwaara kiye gaye takhtapalat se logon main asantosh badhata gaya, tab kastro ne kanoon kii practis chhod di or apane bhai raul or mario chance de arms samet samarthakon ko lekar ek bhumigat sanghathan kaa gathan kiya. in sabake saath ve sakriy rup se batista ko ukhaad phenkane ke liye yojana banaai. unhone bandooken or gola barood ikattha kiya or batista santongo de cuba ke baahar sabase badi chaowkee monkada baiyrakon par ek sashastr hamale ke liye apni yojanaon ko antim rup diya. 26 july 1953 ke din unhone monkada baiyrakon par hamalaa kiya. bayamo main cespedes chaowkee par bhi dhyaan hataane ke liye hamalaa kiya gaya. hamalaa vinaashkari sabit hua or isamen shaamil 'ek sau pantis gurrillon main se saath se adhik maare gaye the.
 kastro or team ke anya jivit sadsy santiyago ke purvi pahaad ke behad sierra mestra ke ek hisse main ja chhipe, lekin ve antat or pakade gaye. yadhyapi is par matbhed he ki aakhir kastro or unke bhai raul ko faansee kyon nahin di gayi, jabaki unke anek saathiyon ko bakhsha nahin gaya. iske saboot he ki ek adhikari apane vishvavidhyalay ke dinon se kastro ko jaanata tha or vah unke saath rahamadili se pesh aayaa, jabaki 'gaiyrkanoonee' anadhikrut aadesh tha ki unhen maar daalaa jaye. 26 july andolan ke sainya commander angel prado kaa kahana he ki hamale kii raat kastro kaa chaalak gum ho gaya or vah kabhi waapas nahin lautaa. wo raat "el cornwaal de santiyago" kii raat thi or santiyago de cuba kii sadaken party jane waalon se bhari hui thi.
 1953 main kastro par mukadmaa chalaa or unhen pandrah saal kii sajaa hui. mukademe ke dauraan kastro ne apana prasiddh bhaashan diya history vil abzolbh me. unhone apane vidrohi kaaryon kaa bachaav kiya or joardaar tareeke se apane rajnatik vichaaron kii ghoshnaa kii :
  I warn you, I am just beginning! If there is in your hearts a vestige of love for your country, love for humanity, love for justice, listen carefully... I know that the regime will try to suppress the truth by all possible means; I know that there will be a conspiracy to bury me in oblivion. But my voice will not be stifled ‚Äì it will rise from my breast even when I feel most alone, and my heart will give it all the fire that callous cowards deny it... Condemn me. It does not matter. History will absolve me.
 jab ve isla de pinos main rajnatik gatividhiyon ke liye jail main the, ve batista ko ukhaad phenkane kii taiyaari main lage rahe. mukti ke baad phir se sanghathan banane or logon ko prashikshan dene kii yojana banaate rahe. do saal se kam sajaa kaatane ke baad rajnatik dabaav main batista dwaara di aam maafi main ve may 1955 ko reeha hue or yojana ke mutabik mexico chale gaye.
 mexico main kastro kii mulaakaat cuba ke anya nirvasit bandhuon se hui or unhone 26 july andolan kii neenv daali. monkada baiyrakon par vifal hamale kii yaad main yah naam diya gaya. lakshya vahi phulgenkiyo batista ko apdasth karnaa hi rahaa. kastro ne monkada anubhav se siikhaa ki batista kii sena ko haraana he to nai ranneeti apnaani hogi. is baar, bhumigat gorilla ranneeti apnaane kaa faisla kiya gaya. pichhali baar cubaiyon ne ek samrajyavaadee shashan ko jan ubhaar dwaara ukhaad phenkane ke liye isi niti kaa prayog kiya tha. spanish shashan se aazaadee ke liye cuba main gorilla yuddh pranali kaa aarambh hua tha, jiske bare main cuba abhiyaan khatm ho jane ke baad ve ek baar pard paae, lekin wo pustak emilio aguinaldo philippines le gaye. ek baar phir, sarkaar giraane ke liye gorilla yuddh kiya gaya.
 mexico main kastro kii mulaakaat ernesto "che" gwera se hui, jo gorilla yuddh pranali ke samarthak the. gwera vidrohiyon ke gut main shaamil ho gaye or unhone kastro ke rajnatik manyataon ko aakaar dene main ek mahatvapurn bhoomika nibhaai.latin america main garibon ke dukh-dard par gwera kii tippaniyon se unhen yakeen ho gaya ki keval samaadhaan hinsak kranti se hi iskaa samaadhaan sambhav he.
 ek kejibi agent nikolai sergivitch leonov jo mexico city main tha, ke saath unke niyamit sampark ke baad bhi hathiyaar aapurti kii aashaa puri nahin hui, tab ve sanyukt rajya america jaakar vahaan ke cubaayiyon se rahane se karmi or dhan jutaney kaa faisla kiya. iname carlos priyo sokarras bhi the, jinhen 1952 main batista ne apdasth raashtrapati pad se apdasth kiya tha. mexico waapas aakar, spanish naagarik yuddh ke diggaj, cuba main janme alberto baio ke maatahat apane gut ko prashikshit kiya. spain main francisco 'franco kii jeet ke baad alberto baio mexico bhaag aaye the. 26 navambar 1956 ko kastro or unke 81 anuyaayi, zyaadaatar nirvasit cubai, taxpan, veracruz, se ek nauka granma par savaar hokar cuba main vidroh shuru karne ke liye nikal pade.
 2 disambar 1956 ko manzanillo ke purvi shahar ke nikat las coloraidas se sate palaaya los kayuelos main ve utre.zald hi, kastro purushon ke adhikansh gurrille batista sena dwaara maar daale gaye, yaa bhagaae gaye yaa kaid kar liye gaye. haalanki sahi sankhya vivaad main he, lekin is par sahmati he ki 82 main se sirf 20 log hi is muthbhed main batch paae or sierra mestra ke pahaado main bhaagane main safal rahe. batch nikalne waalon main fidel kastro, che gwera, raul kastro or camilo ienfuegos shaamil the. bachane waalon ko gaanvvaalon kii sahaayta mili. ve oriente praant main sierra mestra main phir se sangathit hue or fidel kastro kii kaman main ek faujee tukdi bana lee.
 sierra mestra pahaado main apane padaav se 26 july andolan ne batista sarkaar ke khilaaf ek gorilla yuddh chhedaa. nagaron or bade shaharon main bhi, virodh samooh sangathit kiye gaye, jab tak ki bhumigat samooh har jagah chaa gaye. iname sabase majboot frank pes dwaara gathit santiyago main tha.
 1957 kii garmiyon main, pes kaa sanghathan kastro ke 26 july andolan ke saath mila diya gaya. kastro andolan ko shaharon or gramin ilaakon main logon kaa samarthan praapt hota gaya, tab isamen aath sau se zyada log shaamil ho gaye. 1957 ke madhya main kastro ne che gwera ko ek duusari tukdi kaa jimmaa saunpa. neuyork times kaa ek patrkaar, herbert maithyuj, sierra mestra main unase saakshaatkaar karne aayaa, jisase sanyukt rajya america main kastro ke aandolan ke prati logon kaa dhyaan aakarshith hua. neuyork times ke pehle panne par maithyuj ne kastro ko dadhi vaale or ast-vyast vardi vaale ek romantic or aakarshak krantikari ke rup main prastut kiya.kastro or maithyuj kaa andrew saint jorge tivi ke karmchaaree dwaara peechha kiya gaya. kaha jaataa he ki vah ek CIA kaa ek sampark vyakti tha. kastro kii praarambhik angreji bhashaa or karishmai vyaktitv ne televijan ke madhyam se unhen sidhe america darshakon ko apil karne ke liye sakasham banaaya.
 1957 main, kastro ne sierra mestra ke ghoshnaptr par hastakshar kiye, jisamen 1943 ke chunaav samhita ke tahat satta main aane ke pehle 18 maheene ke bheetar chunaav karaane or 1940 ke samvidhan ke un sabhi praavdhaanon ko phir se behaal karne ghoshnaa kii, jinhen batista shashan ke tahat nilambit kar diya gaya tha. haalanki ghoshnaptr kii kuch ghoshnaaon ko satta main aane par lagu kiya gaya, lekin ghoshit samay par ve cuba main chunaav karaane main vifal rahe, jo unke kaarykram kaa sabase sabase mahatvapurn bhaag tha.
 1958 farvari main coronet patrika main andolan ke lakshyon par kastro kaa ek prasiddh bayaan prakashit hua. unhone kaha ki "ham cuba main taanaashaahee ko khatm karne or ek vaastavik pratinidhi sarkaar kii neenv kii sthapana ke liye lard rahe hai" or unhone "safalataa paane ke baarah maheene ke bheetar sahi myne main eemaandaar aam chunaav karaane" kaa vaada kiya. unhone yah bhi kaha, "videshi nivesh ko zabt karne yaa rashtriyakaran kii hamaari koi yojana nahin he." unhone cuba kii arthvyavastha par apane hamale ko jaij bataate hue batista taanaashaahee ko giraane kaa ise ekmaatr rasta qaraar diya. taanaashaahee ko unke dwaara khaarij karne ke baavjood khud kastro ko ek taanashaah ke rup main varnit kiya gaya he.
 1958 may main, batista ne kastro or anya sarkaar virdohi guton ko kuchalane ke liye oparation veraano shuru kiya. baagiyon dwaara ise laa offensiwa kaha jaataa tha. haalanki kaagaj main batista kii sena se kam taadaad main hone ke baavjood kastro kii chhapamar sena jeet hasil karti gayi. batista sena ke kam prashikshit or avachanabaddh yuva sainik batista sena chhodkar unke saath milte gaye. laa palata yudgh ke dauraan kastro sena ne ek puri batalian ko haraa diya. haalanki samarthak kastro samarthak cuba ke sutron ne baad main in ladaaiyon main kastro chhapamar sena kii bhoomika par khaas jor diya, magar duusare sanghathan or anya netaa bhi isamen shaamil the, jaise ki escopateros . las marcides yuddh ke dauraan, kastro kii choti sena haar ke kareeb thi, lekin general kantillo ke saath samjhauta baatcheet shuru karke apane sainikon ko chupake se jaal se baahar nikaalane main ve safal rahe.
 jab oparation veraano khatm ho gaya, tab kastro ne gwera, jaime vega or camilo ienfuegos kii kaman kii teen tukadiyon ko kendriya cuba par akraman karne kaa aadesh diya, jahaan unhen is kshetra main lambey samay se kaam kar rahe vidrohi tatwon dwaara tagada samarthan mila. kastro kii ek tukdi couto plance chali gayi. yahaan, unhen hubar matos, raul kastro or praant ati purvi bhaag main sakriy dusre logon kaa samarthan mila. maidani ilaakon main, kastro sena ne pehle granma praant main guisa shahar ko gher liya or dushman ko khaded bhagaaya. uske baad un shaharon kii ore bade, jin par 1895-1898 main cuba kii aazaadee ke yuddh main kaliksto garsia ne kabja jamaa liya tha.
 1958 disambar main, che gwera or camilo ienfuegos kii tukdi ne las villaaj praant main lagaataar aage badhate rahe. ve kai shaharon par kabja karne main safal rahe or phir prantiy rajdhani santa clara par hamale ke liye taiyaari shuru kii. gwera senaniyon ne cuba ke santa clara chaaron ore cuba kii sena par ek bhayankar hamalaa shuru kiya or ek khatarnaak ghar-ghar main ek khatarnaak ladaai shuru kii. unhone ek hathiyaarband train patari se utaar di, jo batista ne shahar main apane sainikon kii sahaayta ke liye bheji thi jabaki ienfuegos ne yaguajay kii ladaai jeet lee thi. har ore kii haar se batista kii sena kaa manobal tut gaya. disambar 31,1958 ko prantiy rajdhani par ek din se bhi kam samay main kabja ho gaya.
 santa clara ke yuddh main haar ke baad or apni sena dwaara vishwasghaat kii ashanka ke kaaran, batista ek vimaan se 1 janvari 1959 ko tadake dominican ganraajya bhaag gaye. nirvaasan main batista apane saath se adhik 300,000,000 dollar se adhik kii raashi le gaye, jo unhone "bhrashtachar or rishwat" ke jariye jamaa kar rakhe the.
 batista apane peeche ek sainik shaasha general eulogio kantillo chhod gaya jo haal hi main oriente praant kaa commander tha or jo kastro ke vidroh kaa centre tha. sainik shaskaon ne 1940 ke samvidhan kii dhara ke tahat tatkaal cuba ke asthaayee raashtrapati ke rup main supreme court ke sabase puraane nyaayadhish docarlos piedra, kaa chayan kiya. kastro ne asthaayee raashtrapati ke liye piedra ke chayan ko sweekaar karne se inkaar kar diya or ucchtam nyaayalay ne nyaayadhish ko pad kii shapath dilaane se manaa kar diya. 
 fidel kastro kii vidrohi sena ne teji se puure dweep par kabja jamaa liya. 32 kii umr main, kastro ne safaltaapurvak sierra mestra ke apane mukhyalay se ek clasik chhapamar abhiyaan safalataa se chalaaya or batista ko khaded bhagaaya.
 8 janvari 1959 ko kastro kii thalsena hawana main vijayi bhav ke saath daakhil hui. batista sarkaar ke patan kii khabar jaise hi hawana main faili, da neuyork times ne sadakon par kushi manaate or gadiyon ke horn bajaati bheed ke drishy kaa varnan kiya. 26 july andolan ke kaale or laal jhande gadiyon or imaaraton par laharaaye gaye. maahaul arajak tha.kastro ne piedra sarkaar ke virodh main aam hadtaal kaa aahvaan kiya. usne maang kii he ki dourrutiyaa santiyago de cuba ke argency court ke purv nyaayadhish dourrutiyaa ko antarim raashtrapati banaaya jaay. is dweep ke mahatvapurn chini udyog kii ore se cuba ke chini mil sangh ne kastro or unke andolan ko samarthan diya.
 5 janvari ko kanoon ke professor jose miro cardona ne pradhanmantri or minial urrutiyaa lieo ne raashtrapati banakar ek nai sarkaar banaai. sanyukt rajya america ne aadhikarik taur par nai sarkaar ko do din baad manyata di. khud kastro ne hawana pahunchakar utsaahi bheed kaa abhinandan kiya or 8 janvari ko sashastr balon ke commander-in-chif kaa pad grahan kiya.
  "Until Castro, the U.S. was so overwhelmingly influential in Cuba that the American ambassador was the second most important man, sometimes even more important than the Cuban president."
  ‚Äì Earl T. Smith, former American Ambassador to Cuba, during 1960 testimony to the U.S. Senate
 fidel kastro ne jose miro cardona or minial urrutiyaa lieo jaise udaaravaadi or democrates ko hataane ki maang kii. farvari main professor jose cardona ko kastro ke hamalon ke kaaran istipha dena padaa. 16 farvari 1959 ko kastro ne pradhanmantri pad kii shapath lee. professor miro jald hi nirvaasan main sanyukt rajya america chale gaye or baad main kastro sarkaar ke khilaaf be of pigs invesan main shaamil hue. raashtrapati minial urrutiyaa lieo chunaav behaal karnaa chaahate the, lekin kastro ne swatantra chunaav kaa virodh kiya. kastro kaa naaraa tha "kranti pehle, chunaav baad main". nai sarkaar ne sampatti jabt karnaa shuru kiya or companiyon dwaara kritrim rup se apni sampatti kaa asli mulya kam karke dikhaae jane ko hi aadhaar banaakar muaavja dena ghoshit kiya. naganya kar dene ke liye companiyaan aisa karti. is dauraan kastro baar baar khud communist hone se inkaar karte rahe. udhaaharan ke liye neuyork main 25 april ko unhone kaha ki "... prabhaav kuch nahin he. main samyavaadee vichaaron se sahamat nahin hum. ham loktantr hai. ham sabhi prakaar ke taanaashaahon ke khilaaf hai ... yahi kaaran he ki ham samyawad kaa virodh karte hai.
 15 april or 26 april ke bich kastro or audyogic tathaa antarrashtriya pratinidhiyon ke ek pratinidhimandal ne press club ke mehmaan ke rup main america kaa daura kiya. kastro ne apane or unki haal hi main shuru hui sarkaar ke prati logon main aakarshan paidaa karne ke liye sanyukt rajya america main sabase acchhee jansampark company ko niyukt kiya. kastro ne dhrist sawaalo kaa jawaab majaak main diya or hot dogs tathaa hamburgers khaaya. apni ast-vyast vardi or gandi dadhi ke karan ve aasaani se ek pramanik nayak ke rup main lokapriy ho gaye. unhone raashtrapati eisenhover ke saath ek baithak se inkaar kar diya tha. sanyukt rajya america kii apni yatra ke baad, ve soviet netaa nikita khrushchev ke saath milane gaye.
 17 may 1959 ko kastro ne pehle krishi sudhaar kanoon par hastakshar kiya, jisase malikana haq 993 acre tak simit hua or videshi bhoomi ke swaamitv nishedh kiya gaya.
 kastro ne raashtrapati minial urrutiyaa lieo par hamale shuru kar diya. kastro ne cuba ke pradhanmantri pad se istipha de diya or baad main us din televijan par urrutiyaa ke khilaaf ek lambaa bhaashan dete hue kaha ki urrutiyaa ne sarkaar ki sthiti "jatil" bana di he or unke "ati-vyakul samyawad virodh" kaa ek hanikaarak prabhaav pad rahaa he. kastro kii bhaawanaaon ko vyapak samarthan mila. sangathit logon ne raashtrapati bhawan ko gher liya or urrutiyaa se istife kii maang kii, jo unhen mil bhi gaya. 23 july ko, kastro phir se pradhanmantri bane or nae raashtrapati ke rup main osvaldo dortikos ko niyukt kiya.
 1959 july kii shuruyaat main kastro ke khufia pramukh remiro waldej ne KGB se mexico city main sampark kiya. iske baad USSR ne enrik listor forgen samet ek sau se adhik spanish bolanewaale salaahkaaron ko kranti kii raksha ke liye samitiyon kaa nirmaan karne ke liye bheja.
 farvari 1960 main cuba ne USSR se tel kharidne ke samjhaute par hastakshar kiya. jab cuba main amareeki swaamitv vaale tel shodhanagaron ne tel kaa shodhan karne se inkaar kar diya, tab un tel shodhanagaron kaa swaamitv chin liya gaya. tab sanyukt rajya america ne kastro kii sarkaar ke saath kootnithik sambandhon ko tod liya. eisenhover prashasan kii ore se chintit hokar cuba ne soviet sangh ke saath ghanishtha sambandh sthapit karnaa shuru kiya. kastro or soviet raashtrapati nikita khrushchev ke bich hue kai samjhauton kii vajah se cuba ko USSR se aarthik or sainya sahaayta milane lagi. unke bich sambandh aakaar lene laga. cuba par amareeki pakad dhilaa padate jane se america kii niraashaa se kastro kaa bhay badhata chalaa gaya. isi ke saath USSR par cuba kii nirbharta badhati chali gayi.
 1 may 1961 ko kastro ne cuba ko samaajawaadee rajya ghoshit kiya or sarkari taur par bahudaleey chunaav samaapt kar diya. aalochakon ne kaha ki kastro ko is baat kaa dar tha ki chunaav unhen satta se bedakhal kar degaa. 
 june 1960 main eisenhover dwaara cuba ke chini aayaat kaa kota 7,000,000 ton se kam kar diya gaya or iske jawaab main cuba ne lagbhag 850 lakh dollar mulya kii amareeki sampatti or kaarobaar kaa rashtriyakaran kar liya. swasthya or shiksha maamle kaa samajikaran kar diya gaya. isse donon hi kshetron main naatakeey rup se sudhaar hua.nai sarkaar ne desh ke tamaam udyogon kaa rashtriyakaran, sampatti kaa punarvitaran, krishi ko samuhik kar or nitiyon kaa nirmaan sab apane niyantran main le liya. isse garibon ko laabh hua. garibon ke bich lokapriy hone ke baavjood in nitiyon ne kranti ke kai purv samarthakon ko cuba madhyam or ucch virgon se vimukh kar diya. baad main miami, florida main kastro-virdohi ek mukhar samudaay kaa gathan karne ke liye das lakh se adhik cubai america chale gaye, jahaan unhen america prashasan dwaara sakriy rup se samarthan or vittiya madad mili.
 1960 main sharad ritu ke prarambh main america sarkaar kastro ko satta se hataane ke liye ek arddh-khufia abhiyaan main lag gayi.
 1960 sitambar main kastro ne kranti kii raksha ke liye samitiyaan banaayin. in samitiyon kaa kaam "javaabi krantikari" gatividhiyon ko ukhaad phenkane ke liye padosi jasusi ko karyanvit karnaa tha.
 1960 ke ant tak sabhi virdohi akhabaaron ko band kiya gaya tha or radio or tivi steshnon ko rajya ke niyantran main le liya gaya or inhen leninvaadee siddhant ke tahat siddhant ke tahat loktantrik cendravaad se chalaaya jane laga. narampanthi, shikshakon or prophessoron kaa shuddhikaran kiya gaya. unhen apane 20,000 virodhiyon ko amanviya paristhitiyon main bandi banaaye rakhane or unhen yatnaa dene kaa aarope lagaaya gaya.
 1960 ke dashak main kuch group ko jaise samalangikon ko nae sire se chikitsakeey or rajnatik "pun:shiksha" ke liye ekaagratha shiviron main band kar diya gaya. kastro ne cuba ke gramin jivan kaa varnan karne ke dauraan prashansa main kastro ne jo kuch kaha he usase saafe ho jaataa he ki unki najar main samalangikta ek burjua apsamskruti he or unhone ise "maricones" or samrajyavad kaa "agent" ghoshit kiya. kastro ne kaha ki "samalangikta kii kisi bhi haalat main anumati nahin di jaayegi, kyonki isse yuvaaon par iskaa bura prabhaav padegaa."
 desh main sabhi niyuktiyaan kastro ke prati vafadari kaa praathmik maandand ban gai. ek party ke shashan main kastro ke pradhanmantri banane se communist party majbootee mili. 
 1961 main nav varsh ke parade main kastro ne soviet sangh ke tanks or anya hathiyaaron kaa pradarshan kiya.
 be of pigs akraman, nirvasit cubaayiyon dwaara fidel kastro kii sarkaar ko ukhaad phenkane ke liye dakshini cuba par asafal hamalaa kiya tha, jinhen amareeki sena ne prashikshit kiya tha or hamale ke samay madad bhi di thi.
 sanyukt rajya america main raashtrapati pad par jon epa kennedy ke aane ke baad teen maheene se kam samay main 1961 april main yojana shuru kii gayi.purvi block deshon se prashikshit or susajjit, cuba ke sashastr balon ne teen dinon main nirvasit ladaakon ko haraa diya. karaab cuba-america sambandh 1962 ke cuba missile sankat se badtar ho gaye.
 akraman kaa naam be of pigs padaa, kyonki spanish Bahia de Cochinos kaa yahi ek sambhav anuwaad he. be of pigs main mukhya landing playa giron naamak samudr tat par hui.
 1 may 1961 ko kastro ne apane lakhon shrotaaon ke saamne ghoshnaa kii thi ki
  The revolution has no time for elections. There is no more democratic government in Latin America than the revolutionary government. ... If Mr. Kennedy does not like Socialism, we do not like imperialism. We do not like capitalism.
 2 disambar 1961 ko ek rashtriya str par prasaarit bhaashan main kastro ne ghoshnaa kii thi ki ve ek marxvaadi-leninvaadee hai or cuba samyawad apana rahaa he. 7 farvari 1962 ko america ne cuba ke khilaaf ek pratibandh laga diya. yah pratibandh 1962 or 1963 ke dauraan badhata gaya, jisame america paryatakon ke liye ek saamaanya yatra par bhi pratibandh shaamil tha.
 1962 missile sankat ke dauraan cuba or america ke bich tanaav bad gaya, jisase america or soviet sangh parmaanu sangharsh ke kareeb aa gaye. sambhavit america hamale ke ek nivarak ke rup main cuba main missile rakhane kaa vichaar khrushchev kaa tha or turki main america missile tainaati ke jawaab main unhone ise ek uchit kadam bataaya. sainya salaahkaaron ke saath baatcheet ke baad unhone sambandh banane ke mudde tay karne ke liye july main raul kastro ke netritv main aaye cuba ke vishesh pratinidhi mandal ke saath mulaakaat kii. cuba kii dharti par soviet R-12 MRBM tainaat karne par sahmati bani. lekin america lochid U-2 tohi vimaan ne 15 oktober 1962 ko vah thikaana dekh liya jahaan missile lagaaye jane the. america sarkaar ne kii west ke dakshin main soviet sangh ke parmaanu hathiyaaron90 mile kii tainaati ko america kii suraksha ke liye ek aakraamak karrwai ke rup main dekha. parinamswarup, america ke saarvajanik rup se 22 oktober 1962 ko apni is khoj kii ghoshnaa kii or cuba ke aasapaas ek sangrodh bana diya or cuba kii ore janevaale jahaajon kii jaanch shuru hui. is dauraan roosiyon ke saath kastro ke sampark ke liye nikolai sergavitch leonov, jo kejibi khufia nideshaalay general or warsaw main kejibi ke up pramukh bane, anuvadak kaa kaam kiya karte the.
 khrushchev ko ek vyaktigat patr main 27 oktober 1962 ko kastro ne aagrah kiya ki america agar cuba par hamalaa karata he to us par parmaanu hamalaa karne main soviet sangh pahalakadami kare, magar khrushchev ne aisa karne se inkaar kar diya. haalanki, cuba main soviet ke field cmanderon ko america dwaara hamale kii sthiti main ranneetik parmaanu hathiyaaron kaa upyog karne ke liye adhikrut kiya gaya. america dwaara cuba par akraman nahin karne kii shart par khrushchev misile hataane par sahamat hue or ek samajhadaari yah bhi bani ki amarika turki or italy, se soviet sangh ko nishaanaa banaaye hue america MRBM chupchaap hataa le. kuch maheene baad amarika ne is par amal kiya. donon ore kii misile hataane kaa prachaar nahin kiya gaya, kyonki kennedy prashasan ne gopneeyata kii maang kii, taaki nato sambandhon ko banaae rakhaa ja sake or aagaamee america chunaav main democratic party ke ummidavaar par koi aanch nahin aaye.
 lambey samay se kastro kii raksha main rahe fabian eskalante ke hisaab se CIA ne kastro kii hatya ke liye 638 baar prayaas kiye yaa yojanaayen banaain. visphotak cigar, ek fafoond-sankramit scuba-diving suut or mafia style kii shooting kuch aise kathith prayaas hai. 638 wes tu keel kastro sheershak se ek vruttchitr main kastro ko maar daalane ke kuch shadyantra dikhaae gaye hai. in prayaason main se ek unki purv premika marita lorenj dwaara kiya gaya, jinase 1959 main unki mulaakaat hui thi. vah kathith taur par CIA kii sahaayta par sahamat hui or unke kamare main jehar kii goliyon vaali cold kriim kaa jaar pahunchane kii koshish kii. jab kastro ko iskaa pataa chalaa to kehete he ki unhone use ek bandook de di or usase kaha ki vah unhen maar daale, lekin uski himmat jawaab de gayi. apane jivan par hue hamalon ke prayaas par kastro ne ek baar kaha tha, "hatya ke prayaas main bachane par agar ek olympic aayojan hota to main swarna padak jeet jaataa."
 CIA dwaara 2007 main vivargeekrut kiye gaye parivaar ke mahatvapurn dastavejon ke anusaar be of pigs akraman se pehle hatya ke prayaas main johny roselli or al kapon ke chicago ke uttaradhikari salvatore ginkana or uskaa dahinaa haath santos traffikante shaamil rahe. unhen vyaktigat rup se tatkalin america ke atorni general robert kennedy dwaara adhikrut kiya gaya tha.
 CIA ke madhyasth robert maheurobert maheu dwaara ek hatya ke prayaas kii sambhaavna ke bare main ginkana or miami syndicate netaa santos traffikante ko sampark kiya gaya, isse pehle los vegas syndicate ke sadsy or ginkana ke duusare number ke sargana johny roselli se maheu ne is silsile main sampark kiya tha. maheu khud ko cuba main kai antarrashtriya vyapaarik fermon ke ek pratinidhi ke rup main prastut kar chuke the, kastro ne jinaki sampatti zabt kar lee. usne kastro ko "hataane" ke is oparation ke liye $150,000 dollar kaa prastaav rakhaa tha. . file ke mutabik, yah ginkana hi tha jisane kastro ke bhojan or peya main jehar kii goliyon kii ek shrinkhalaa ke istemaal kaa suzav diya tha. ye goliyaan CIA dwaara ginkana ke ummidavaar juaan orta ko di gai thi, jise ginkana ne cuba sarkaar main ek adhikari ke rup main prastut kiya tha, jo jue ke dhandhe main lage logo se bhi vetan liya karata tha. uski pahunch kastro tak thi. kastro ke bhojan main jehar milaane ke chah baar kiye prayaas ke baad orta ne achaanak mishan chhod dene kii maang kii. usne yah kaam kisi anaam vyakti ko saunp diya. baad main, doanthany verona ke madhyam se ginkana or traffikante ne ek doosraa prayaas kiya. doanthanybi cuba ke nirvasit sainikon ke netaa the. traffikante ke anusaar ve "junta kii nishprabhavi pragati se asantusht the". verona ne kharch ke liye 10,000 dollar or sanchaar upkarnon ke liye 1,000 dollar kaa anurodh kiya. baharhaal, yah pataa nahin kii doosraa prayaas kahaan tak pahunch paaya, kyonki sheeghra hi be of pigs akraman ke shuru ho jane se puraa kaarykram radd kar diya gaya.kastro ko unke virodhiyon ne 600 se adhik baar maarane kii naakaam koshish kii thi. isamen se ek koshish khud unki girl friend ne bhi kii thi. lekin uske mansoobon kaa unhen pataa chal gaya or vah kuch na kar saki. 
 spain ke purv pradhanmantri jose maaria ajnar ne likhaa ki pratibandh kastro kaa sabase bada madadgaar ban gaya he, agar pratibandh hataa liya jaay to teen maheene ke andar kastro kaa raashtrapatitv chalaa jayega. 1991 main soviet sangh ke patan ke baad diwalia ho chuke or alag-thalag pad chuke cuba par kastro kaa niyantran bana rahaa. cuba kii arthvyavastha ke samanvit sankuchan se uskaa pachaasi fisadi bazaar gaayab ho gaya. saath hi ise madad dene vaali sabsidi or vyapaar samjhaute bhi khatm ho gaye. isse gas or pani kii aapurti main kami, gambhir bijli sankat or bhojan aapurti kii danvadol sthiti paidaa ho gayi.1994 main is dweep kii arthvyavastha, jise "vishesh avadhi" kaha gaya, main funs gayi or dhahne ke kagaar par ja pahunchi. cuba ne america dollar ke vaidhata pradaan kii, paryaton par dhyaan diya or sanyukt rajya america main rahane vaale cubaiyon ko dweep main rahanevaale apane rishtedaaron se america dollar ke hastantaran ko protsaahit kiya. 
 soviet sangh ke saath rajanyik sambandhon kii sthapana or missile sankat ke baad, cuba soviet bazaar or sainya tathaa aarthik sahaayta par adhikadhik nirbhar hota gaya. soviet sainya salaahkaaron or upkarnon ke jariye kastro ek majboot sainya bal taiyaar karne main sakasham hue. KGB ne hawana ke saath nikat sampark rakhaa or kastro ne sarkaar, media or shiksha pranali par sabhi str par communist party ke niyantran ko or kadaa kiya. jabaki soviet style kaa aantarik police bal viksit kiya gaya.
 soviet sangh ke saath kastro kaa gathbandhan bhi che gwera ke saath unke viched kaa ek kaaran bana. 1966 main, gwera bolivia main vahaan kii sarkaar ke khilaaf kranti ke liye chale gaye. yah prayaas asafal rahaa.
 23 agast 1968 ko, kastro ne soviet sangh ke prati apni nishthaa kaa pradarshan kiya, jisase soviet sangh ke netritv ne unhen apane samarthan kii pun: pushti kii. checkoslovakia main praha spring naamak aandolan ko kuchalane ke liye soviet sangh ke akraman ke do din baad kastro ne radio ke jariye saarvajanik taur par check vidrohiyon kii ninda kii. kastro ne cuba ke logon ko "checkoslovakia ke pratikrantikariyon" se aagaah karte hue kaha ki ve log "checkoslovakia ko poonjeevaad kii ore or samrajyavaadiyon kii god main bithaane ja rahe the."unhone vidrohio ko "pashchim germany ke agent or fasivadi pratikriyaavaadi bheed qaraar diya. " jab soviet sangh ke kai sahyogi desh is akraman ko checkoslovakia kii samprabhutaa kaa ulanghan bataa rahe the, tab kastro ke is khule samarthan ke badale main soviet sangh ne atirikt rin or tel kaa niryaat karke cuba kii arthvyavastha ko majboot kiya.
 1971 main, kastro ne chile kii ek maheene lambii yatra kii. iske baad chile or cuba ke bich phir se rajanyik sambandhon kii sthapana hui. america rajyon ke sammelan ke sanghathan main hone ke baavjood chile ne aisa kiya. sanghathan kaa koi bhi pashchimi golardh kaa sadsy desh cuba ke saath rishta nahin rakh saktaa tha. . yatra ke dauraan kastro ne desh kii aantarik raajnneeti main sakriy rup se bhaag liya or vishaal raily yojit kii or salvador allende ko saarvajanik salaah di. in baton ko raajnneetik virodhiyon ne apane drushtikon ke samarthan main ek saboot ke taur par pesh karte hue kaha ki "samaajwaad kaa chile kaa rasta" darasal chile ko cuba ke path par le jane kaa prayaas he.
 jab soviet netaa mikhail gorbachev ne 1989 main cuba kii yatra kii, tab gorbachev ke aarthik or raajnneetik sudhaaron ke karyanvayan kii vajah se hawana or moscow ke bich ke dostana rishte tanaavpurn ho gaye the." 1989 navambar main kastro ne kaha ki "ham anya samaajawaadee deshon main afsosjanak bate dekh rahe he, bahut hi afsosna baaten" ve soviet sangh sahit purvi germany, hungary or poland main aa rahe badlaavon ke silsile main aisa kah rahe the. 1991 main soviet sangh ke patan ke baad cuba par tatkaal or vinaashkari prabhaav padaa.
  As I have said before, the ever more sophisticated weapons piling up in the arsenals of the wealthiest and the mightiest can kill the illiterate, the ill, the poor and the hungry, but they cannot kill ignorance, illness, poverty or hunger.
  ‚Äì Fidel Castro, 2002
 4 navambar 1975 ko, kastro ne dakshin africa samarthit UNITA vipakshi sena ke khilaaf angola main marxvaadi MPLA sarkaar kii madad ke liye, cuba ke sainikon kii tainaati ke aadesh die. masco ne angola main cuba ke sainikon ko bade paimaane par vimaanon se utarkar cuba kii sahaayta kii. angola main cuba kii bhoomika par nelson mandela ne tippanee kii ki "cuba ke antarrashtravaadiyon ne africaiyon kii aazaadee, swatantraaa or nyaay ke liye bahut kuch kiya." cuba ke sainikon ko ithiopian sena kii sahaayta ke liye 1977 main marxvaadi ithiopia bheja gaya. ithiopian sena tab somalia se ogaden yuddh main lagi hui thi. iske atirikt, kastro puure latin america main marxvaadi krantikari andolanon ko samarthan dene main jute hue the. isi silsile main unhone 1979 main nikaragua kii somoja sarkaar ko ukhaad phenkane main sandinista kii sahaayta kii. mukt cuba ke liye dhan muhaiyaa karaanevaali sanstha karthej foundation dwaara daawa kiya gaya he ek anumaan ke anusaar videsh main sainya karrwai main cuba ke 14,000 sainik maare gaye the. kastro ne iskaa khulaasa kabhi nahin kiya ki soviet africa yudhon main kitne hataahat hue, lekin ek anumaan ke mutabik ek chote desh ke liye 14,000, kii sankhya kaaphi badi he.
 cuba ke ek purv khufia major juaan antonio rodrigez mernier ne bataaya ki 1970 ke dashak main cuba ne nashile padaarthon kii taskari karke bahut kamaaya. juaan antonio 1987 main cuba se bhaag gaye the. nakadi fidel ke swiss bank ke khaaton main jamaa kii gai. kaha gaya ki inase "mukti andolno ko aarthik madad di jaani he". kastro parivaar se toote ek bhai norberto phuentes ne in aapareshnon ke bare main jaankaree pradaan kii he. unke anusaar, philistin kii mukti ke democratic front ke sahyog se cuba ke khufia vibhaag ne lebanon main 1975-76 grih yuddh ke dauraan ek bank dakaiti karke ek arab dollar kii sampatti lut lee. sone kii inte, gahane, ratna or sangrahalay ke saamaan rajanyik thilon main bharkar hawaii maarg se bayrut-masco-hawana bhej die gaye. kastro ne vyaktigat taur par nayak ke rup main luteron kaa abhinandan kiya.
 cuba or panama ne 2005 main apane kootnithik sambandh behaal kiye, jo ek saal pehle tut gaye the, kyonki 2000 main cuba ke raashtrapati fidel kastro kii hatya ke prayaas main shaamil chaar nirvasit cubaayiyon ko panama ke purv raashtrapati ne maaf kar diya tha. donon deshon ke videsh mantriyo ne hawana main dastavej par hastakshar kiye. dastavej main donon deshon ke bich kii lambi birdari kii bhaavana par jor diya gaya. latin america padosiyon dwaara kabhi tyaag die gaye cuba ke costarika or el salvador ko chhod adhikansh deshon se sambandh ban gaye.
 haalanki cuba or mexico ke bich sambandhon main tanaav bana hua he, lekin donon paksh isamen sudhaar laane ke liye prayasarat hai. 1998 main, fidel kastro ne miki mouse par kii gayi apni tippaniyon ke liye maafee maangi. un tippaniyon ke kaaran mexico ne hawana se apane rajdoot ko waapas bula liya. unhone kaha ki unki manshaa galat nahin rahi thi, jab unhone kaha tha ki mexico ke aitihaasik vyaktitvon ke bajaay mexican bacchon ko digni charitron se naam chunanaa aasaan hoga. balki unhone kaha, unki bate america ke saanskrithik varchasv ke khilaaf thi. mexican raashtrapati vicent fox ne 2002 main kastro se maafee maangi, jinhone donon kii telephone baatcheet tepe kii thi, jab fox kastro ko mexico main ho rahe sanyukt raashtra shikhar sammelan main bhaag lene se manaa kar rahe the, kyonki vahaan raashtrapati bush bhi aane vaale the. kastro ne is par bayaan dekar aapatti jataayi thi.
 1998 main solah carabian deshon ke shikhar sammelan main kastro ne kshetreey ekta kaa aahvaan karte hue kaha ki carabian deshon ke bich sahyog majboot hone se hi vaishvik arthvyavastha main amir deshon ke varchasv ko roka ja sakegaa. carabian deshon ne cuba ke fidel kastro ko apana liya, jabaki vyapaar vaado ko todane ke liye america kii aalochana kii. haal tak carabian deshon ke liye achhut rahe kastro ne carabian deshon ke liye anudaan or chaatravrutti badha di, jabaki pichley paanch varshon main america kii sahaayta main 25 fisadi kii giravat aayi he. cuba ne caribbian samudaay main chaar atirikt duutavas khole: antigua or barbuda, dominica, surinam, saint vincent or da grenadins. is kadam se cuba ekmaatr aisa desh ban gaya, jiske duutavas sabhi caribbian samudaay ke swatantra deshon main he.
 uttar korea ne kastro ko "swarna padak or rashtriya dhvaj kaa pratham shrenee kaa sammaan pradaan kiya.
 libya di phacto ke vaastavik netaa muammar al-gaddaphine kastro ko "libya kaa maanavadhikaar puraskaar" pradaan kiya. 1998 main dakshin africa kii yatra par gaye kastro kaa raashtrapati nelson mandela ne garmjoshi se swaagat kiya. raashtrapati mandela ne kastro ko videshiyon ke liye dakshin africa kaa sarvocch naagarik puraskaar, order of good hope pradaan kiya. botswana raashtrapati ke anusaar, pichley disambar ko kastro ne botswana ke liye 100 chikitsa kaaryakartaaon ko bhejkar apana vaada nibhaayaa. in chikitsa kaaryakartaaon ne botswana main HIV/AIDS ke khilaaf yuddh main ek mahatvapurn bhoomika nibhaai. botswana main cuba kii sabase pehali rajdoot anna vallejera ke anusaar HIV/AIDS ke khilaaf vaishvik ladaai main unke desh kii patibaddhta or ladaai kaa ek hissaa he unke swasthya kaaryakarta.
 1960 main mailkam X ke saath hotel theresa main unki aitihaasik yatra ke kaaran harlem main unhen ek pratik ke rup main dekha gaya.
 kastro ko canada ke purv pradhanmantri pierre trudu kaa ek dost mana jaataa he. oktober 2000 main trudu ke antim sanskaar main kastro maanad kophine vaahak the. trudu ke karyaalay chhodane ke baad bhi trudu kii mrityu tak donon kii dosti jari rahi. canada cuba ke saath khuleam vyapaar shuru karne vaala pehla america sahyogi desh bana. cuba kaa abhi bhi canada ke saath ek acha rishta he. 1998 main canada ke pradhanmantri jean charetiane cuba gaye or raashtrapati kastro se milane ke baad donon ke ghanishtha sambandh par prakaash daalaa. 1976 main pierre trudu kii hawana yatra ke baad vah canada sarkaar ke pehle netaa bane jinhone dweep kii yatra kii. 
 europea sangh ne kastro shashan par "maanav adhikaron tathaa buniyadi swatantratao ke satat khulaa ulanghan" kaa aarope lagaaya. disambar 2001 main, europea sangh ke pratinidhiyon ne hawana main vaarta ke ek saptaah kii vaarta ke ant main kaha ki cuba ke saath unki raajnneetik baatcheet patari par laut rahi he. europea sangh ne maanav adhikaron ke sawaal par charchaa karne kii cuba ki ichha kii prashansa kii. cuba hi ekmaatr latin america desh he, jiskaa europea sangh ke saath aarthik sahyog samjhauta nahin he. haalanki, america vyapaar pratibandh ke baad se america pratidwandvion se mukt cuba ke saath kai europea deshon kaa vyapaar sambandh majboot hua. 2005 main, europea sangh ke vikaas ayukta louis mishael kii cuba yatra is ummid ke saath samaapt hui ki communist desh ke saath unke rishte majboot honge. europea sangh cuba kaa sabase bada vyapaarik bhagidaar he. cuba dwaara 75 asantushton ko karawas or teen apartaaon ko faansee dene se kootnithik sambandh tanaavpurn hue.haalanki, europea sangh ayukta fidel kastro kii in sab vishyon par charchaa karne kii ichha se prabhavit hue, lekin kastro ne koi vaada nahin kiya. cuba ne unhen raajnneetik kaidi maanane se inkaar kar diya. uske anusaar ve sanyukt rajya america ke bhaade ke sainik he.
 latin america main haal hi main bani samaajawaadee sarkaron dwaara kastro ko ek pratik ke rup main dekha jaataa he. venezuela ke hugo shauez unke puraane prashansak he or cuba ke saath ek samjhaute ke tahat chikitsa sahaayta ke badale riyayati dar par petroleum dene par sahamat hue. bolivia ke evo morales ne unhen "sabhi latin america krantikariyon kaa dada" bataaya. 
 cuba ke samvidhan ke anuchhed 94 ke anusaar, raashtrapati kii beemaari yaa maut par pehle up-raashtrapati raashtrapati pad ke kartavyon ko puraa karenge. fidel kastro ke raashtrapati pad par rahete hue raul kastro pichley 32 varshon se us pad par rahe.
 raashtrapati ke uttaradhikaar or kastro kii lambii umr ke mudde par, vahaan kastro ke swasthya or nidhan ko lekar afvaahen, atakalein or chal-kapat kaa daur lambe samay tak chalata rahaa. 1998 main khabaren aayi ki ve ek gambhir mastishk rog se peedit hai, magar baad main iskaa khandan ho gaya. june 2001 main, carabian dhoop main lagaataar saat ghante tak bhaashan dete hue ve behosh ho gaye. baad main us din bhaashan samaapt karne ke baad ve sena kii vardi main khushmijaaji ke saath televijan studio main ghoomte or patrakaron se majaak karte nazar aaye. 
 janvari 2004 main, bogota ke mahayor louis aduardo garjon ne kaha ki "kastro bahut biimaar lag rahe the". cuba main chuttee bitaane ke dauraan kastro ke saath ek baithak ke baad unhone aisa kaha. may 2004 main, kastro ke chikitsak ne khandan kiya ki unka swasthya karaab chal rahaa he. unhone anumaan lagaaya ki kastro 140 saal tak jeene vaale he. doyeugenio salmaan hausen ne kaha ki "press hameshaa kuch na kuch unke bare main atakalein lagaataa rahata he. ek baar dil kaa daura padane kaa, to kabhi cancer kaa, to kabhi kuch neurological samasya hone kii atakalein lagaayi gayi." lekin unka daawa rahaa ki kastro kaa swasthya acha he.
 20 oktober 2004 ko ek raily main bhaashan dete hue kastro phisal gayi or unka ghutana or dahinaa haath tut gaya. ve do maheene baad hi chalane-phirane or saarvajanik taur par upasthit ho paane main samarth ho paae.
 cuba main unki badi bhoomika ke kaaran desh-videsh main unki badhati umr ke saath unki sehat ko lekar atakaley lagaayi jaati rahi. kastro ke swasthyako lekar CIA kii khaas dilchaspee he.
 2005 main, CIA ne kaha ki unhen lagata he ki kastro ko parkingsanse rog he. kastro ne iskaa khandan karte hue or pope jon paul II kii misaal dete hue yah bhi kaha ki ve beemaari se nahin darate.
 31 july 2006 ko kastro ne apane bhai raul kastro ko rajya parishad kaa adhyaksh, mantriparishad kaa adhyaksh, cuba kii communist party kaa pratham sachiv or sashastr balon kaa pramukh commander ke rup main niyukt kiya. kartavyon ke is hastantaran ko asthai bataaya gaya. kaha gaya ki fidel jab tak thik nahin ho jate, tab tak ke liye yah vyavastha he. "anto main lagaataar ho rahe rakt srav" ke kaaran unki surgery hui thi. 2 disambar 2006 ko granma boat landing kii 50veen varshganth ke rashtriya samaaroh main bhi ve hissaa nahin le sake. wo samaaroh unka vilambit 80waan janmdin samaaroh ban gaya. kastro kii anupasthiti se afvaah jor hui ki kastro ko jaanaleva agnashyi cancer he or ve ilaaj se inkaar kar rahe he. lekin 17 disambar 2006 ko cuba prashasan ne kaha ki unhen koi laailaaj beemaari nahin he or ve apane saarvajanik kaary karne lagenge.
 jab cuba yah daawa kar rahaa tha ki kastro ko laailaaj cancer nahin he, tab 24 disambar 2006 ko spanish akhbaar El Peri√≥dico de Catalunya ne khabar di ki spanish sarjan jose louis garsia sabrido cuba sarkaar ke ek sanadi jahaaj se cuba ke liye ravaanaa hue he. dow garsia sabrido aanton ke visheshgy he, jinhone baad main cancer ke ilaaj main bhi maharath hasil kii. jis hawaii jahaaj se dow garsia sabrido yatra kar rahe the, usamen bataaya gaya ki badi maatra main aadhunik chikitsa upkaran bhi le jaye gaye. madrid lautne ke baad zald hi 26 disambar 2006 ko dow garsia sabrido ne ek samvaadadaata sammelan karke kastro ke swasthya ke bare main prashnon ke uttar die. unhone kaha ki "unhen cancer nahin he, ve apane pachanatantr kii samasya se peedit he." or kaha ki "unki haalat sthir he. ek bahut gambhir oparation ke baad ab ve thik ho rahe hai. is vaqt unka ek or oparation karwaane kii koi yojana nahin he". haalanki adhikansh cubai yah maanate rahe ki kastro gambhir rup se biimaar hai or anek log bina kastro ke bhavishya ke bare main chintit dikhe.
 16 janvari 2007 ko spain ke akhbaar al pes ne gregorio marnon aspataal ke do anaam sutron ke hawaale se bataaya ki kastro kii haalat 'kaaphi gambhir' he. madrid ke isi aspataal main dogarsia sabrido karyrat he. akhbaar ke anusaar kastro teen asafal oparation hone ke baad unhen saiketreiging kii samasya ho gayi or divertikulitis ke ek gambhir maamle kii vajah se aanton main sankraman se jatiltaayen paidaa hui. baharhaal, dogarsia sibrido ne sienen ko bataaya ki us report ke strot ve nahin he. unhone kaha ki "koi bhi bayann, jo chikitsa dal kii ore se sidhe na aayaa ho aadharahin he." iske alaava, madrid main cuba ke ek rajanyik ne kaha ki khabaren juthi he or unhone is par tippanee se inkaar kar diya. jabaki white house ke press sachiv tony snow ne kaha ki "report pichley swasthya reporto kaa mahaj ekatrikaran bhar lagata he. isamen hamen koi nayi baat nahin mili." 30 janvari 2007 ko cuba ke tivi or juventud rebelde naamak akhbaar ne kastro or hugo chawez ke bich ek baithak ke taaja video or tasveere dikhaai, jinhen ek din pehle kaa bataaya gaya.
 madhya farvari 2007 main associated press ne khabar di ki kaaryvahak raashtrapati raul kastro ne kaha he ki fidel kastro ke swasthya main sudhaar hua he or ve sarkaar ke sabhi mahatvapurn maamlo main bhaag le rahe hai. raul kastro ne kaha ki "sabhi mahatvapurn vishyon par salaah lee ja rahi he". "ve hastkshep nahin karte, magar unhen sab chizon kii jaankaree he." 27 farvari 2007 ko, riters ne bataaya ki hugo chawez dwaara yojit aalo presidente, naamak live radio tok sho main fidel kastro ko aamantrit kiya gaya, jahaan ve tees minute kii baatcheet main "bahut swasth or adhik spasht" dikhe. july main hui surgery ke baad jari kisi bhi audio or video main ve aise nahin lage the. kastro ne chawez se baar-baar kaha ki, "main behatar mahasoos kar rahaa hum. main mahasoos kar rahaa hum ki mujhame or adhik urja or adhik shakti he tathaa adhyayan ke liye or adhik samay he", hansate hue unhone kaha, "main phir se ek chaatr ban gaya." baatcheet ke dauraan vishwa ke share bazaar main us din ai giravat par tippanee karte hue unhone kaha ki yah unke vichaar kaa saboot he ki vishwa poonjivadi vyavastha sankat main he.
 unki haalat main sudhaar kii report march or april kii shuruyaat main baraabar prasaarit hoti rahi. 13 april 2007 ko, associated press ne chawez ke hawaale se bataaya ki kastro "lagbhag puri tarah se swasth" ho chuke hai. usee din, cuba ke videsh mantri phelip roak ne vietnam main ek samvaadadaata sammelan ke dauraan pushti kii ki kastro kii sehat main teji se sudhaar hua he or ve apni kuch jimmedaariyaan bhi puri karne lage hai. 21 april 2007 ko sarkari akhbaar granma ne bataaya ki hawana daure par aaye chini communist party ke paulitte beuro ke sadsy vu vangeng se kastro ne ek ghante se adhik baatcheet kii. unki baithak kii tasveeron main kastro kaa swasthya pehle se behatar dikhaa.
 kastro kii sehat main aa rahe sudhaar kii khabaron par ek tippanee karte hue america raashtrapati jorge dablyoo bush ne kaha: "ek din ishwar fidel kastro ko le jayega". ise sunakar kastro, jo ek naastik hai, ne vyangy main kaha: "ab main samajha, main bush tathaa anya raashtrapatiyon kii yojana se kaise batch gaya, jinhone meri hatya kaa aadesh diya tha: ishwar ne meri raksha kii."
 janvari 2009 main kastro ne cubaayiyon se kaha ki ve haal main unke khabariyaa stambh kii kami, unke girte swasthya kii chintaa na karen or na hi unki bhavishya main honevaali maut ko lekar pareshaan hon. thik usee samay 21 janvari 2009 ko argentina ke raashtrapati christina furnandis ke saath kastro kii baithak kii tasviren jari kii gayin. 
 18 farvari 2008 ko likhe ek patr main kastro ne ghoshnaa kii ki ve 24 farvari 2008 kii neshnal assembly kii baithak main raashtrapati or commander-in-chif kaa pad sweekaar nahin karenge. unhone kaha "main rajya parishad kaa adhyaksh or commander-in-chif na bananaa chahta hum or na hi ye pad sweekaar karuunga - dubaara kahata hum ki na bananaa chahta hum or na hi ye pad sweekaar karuunga", unhone prabhavi dhang se aupchaarik saarvajanik jivan se apane sanyas kii ghoshnaa kii. unka patr communist party ke akhbaar granma dwaara online prakashit kiya gaya. isamen kastro ne kaha ki unke nirnay ke liye swasthya hi mukhya vajah he. unhone kaha ki "meri antaratma ke saath yah dhokhaa karnaa hoga, agar main aisi jimmedaari letaa hum, jisame gatishiltaa or puri nishtha kii aavashyaktaa padati he, jo ki main apni shaareerik haalat ke kaaran pradaan nahin kar saktaa."
 24 farvari 2008 ko pipuls power kii neshnal asembli ne sarvasammati se unke bhai raul kastro ko fidel ke uttaradhikari ke rup main cuba kaa raashtrapati chunaa. fidel ke uttaradhikari ke rup main apane pehle bhaashan main unhone neshnal assembly ke saamne prastaav rakhaa ki raksha, videsh niti or "desh ke saamaajik aarthik vikaas ke maamalon" main fidel se salaah lee jaati rahegi. neshnal assembly ke 597 sadasyon ne turant or sarvasammati se is prastaav ko paarit kar diya. raul ne kaha ki fidel kaa koi vikalp nahin ho saktaa. fidel communist party ke pratham sachiv bane hue hai.
 kastro bachapan se ek roman catholic ke rup main paley-bade, lekin is par unhone amal nahin kiya. oliver stone ke vruttchitr commandent main kastro kehete hai, "main kabhi bhi aastik insaan nahin rahaa" or unhen is baat kaa drudh vishwaas he ki jivan keval ek hi baar miltaa he. 1962 main pope jon XXIII ne kastro ko pope pius XII ke samyawad ke khilaaf farmaan ke aadhaar par jati se bahishkrut kar diya tha. yah farmaan 1949 kaa ek farmaan tha jisamen catholico ko samyavaadee sarkaro kaa samarthan karne se manaa kiya gaya tha.
 1992 main kastro dharm par pratibandhon ko shithil karne par raji hue or saath hi carch janevaale catholicon ko cuba ke communist party main shaamil hone dene ke liye bhi sahamat hue. unhone apane desh ko "naastik" kehane ke bajaay "dharmanirpeksh" kahana shuru kiya. 1998 main pope jon paul II ne cuba kaa daura kiya, yah kisi bhi pope kii pehali yatra thi. yatra ke dauraan aise kai avasar bhi aaye jab saarvajanik rup se kastro or pope agal-bagal najar aaen. saarvajanik baithkon main pope ke saath kastro apni vardi ke bajaay gahare nile bijness suut main najar aaen or shraddha or sammaan ke saath unase pesh aaen.1969 main communist party dwaara aadhikarik rup se khatm kar die gaye christmas diwas ke utsav ko disambar 1998 main kastro ne aupchaarik rup se punarbehaal kiya. cuba ke logon ko phir se christmas kii chuttee manaane kii anumati mil gai or saath main khuleam dharmik juluus nikaalane kii bhi anumati de di gai. pope ne kastro ko ek telegram bhejkar christmas kaa din saarvajanik avkaash ke rup main behaal karne ke liye unhen dhanyavad diya. 
 2003 main kastro ne ek roman catholic convent aashirwad samaaroh main bhaag liya. cuba main pope kii yatra kii paanchavin varshganth ke avasar par puraane hawana main ek convent ke naveekaran main madad dene ke lihaaj se is apratyaashit ghatana kaa aayojan kiya gaya tha.
 2004 main orthodox chrishchiyan ke varisht aadhyatmik netaa cuba pahunche. yah pehla mauka tha jab carch ke itihaas main kisi orthodox chrishchiyan ke pradhan ne latin america kaa daura kiya. saarvbhaum pradhan bartholomui ne hawana main ek cathedral kii sthapana kii or fidel kastro ko ek sammaan pradaan kiya. unke sahyogiyon kaa kahana he ki hawana ke pranakendre main roodhiwaadee isaayiyon ke liye ek chota-sa orthodox cathedral banaakar daan dene ke cuba ke sarkari faisle ke peeche unheen kaa haath tha.
 april 2005 main pope jon paul II kii mrityu ke baad bhavuk kastro ne unke sammaan main hawana ke cathedral carch main unke shok sabha main bhaag liya or vatican duutavas main pope kii shok pustika par hastakshar kiya. 46 saal kii umr main apni ek bahan kii shaadi ke maukey par 1959 main cathedral main unhone aakhri daura kiya tha. cardinal jaime lucas ortega vaai alamino ne is shoksabhaa kii adhyakshata kii or kastro kaa swaagat kiya, jo kaale suut main is shoksabhaa main shaamil hue the. unhone puure cuba kii ore se apni sadbhaavna jataate hue yah kaha ki "fadar jon paul dwitiya kii mrityu se ham marmaahat he."
 sainik vardi main aam pradarshnon kii aguwai karte hue kastro kii chhavi hameshaa ek sarvakalik krantikari kii rahi he. ve zyaadaatar sainik poshaak main dekhe jate rahe hai, lekin unke nijee darji, meril vaan'tii vaout ne unhen kabhi-kabhi bijness suut bhi pahanane ke liye manaa liya. kastro ko aksar "commandent" ke rup main ullekith kiya gaya he, saath main unhen, upnaam "el kabllo ", jiskaa arth he "harse" yani ghoda kahkar bhi pukaara jaataa rahaa he. pehle pahal cuba main logon kaa manoranjan karanevaale baini more ko yah upnaam diya gaya tha. is upnaam se prabhavit kastro jab apane logo ke saath raat main hawana kii sadakon par ghoomte, tab jor se chillaate ki "lo aa gaya ghoda". krantikari abhiyaan ke dauraan kastro ke baagi saathi unhen "da joint" ke naam se bulaate the. aam taur par ghanton chalanevaale kastro ke joshilay bhaashan ko sunne ke liye logon kaa bada hujum ikattha ho jaataa. kastro ke nijee jivan ke anek tathyon ke bare main, vishesh rup se unke parivaar ke sadasyon ke bare main, media ko prachaar karne se manaa kar diya gaya tha. cuba kii dukaanon, kakshaon, taxicab or rashtriya televijan main kastro kii tasviir aksar dikhaai detii he. kastro ne kaha he ki vyaktipuja ko unhone kabhi badhaava nahin diya. 
 unki pehali patni mirta diaj balart, jinase unhone 11 oktober 1948 ko shaadi kii thi, se fidel kastro ke ek bete fidel angel "fidelito" kastro daayez balart kaa janm 1 sitambar 1949 ko hua tha. 1955 main diaj balart or kastro kaa talaak ho gaya or unhone emilio nunej blonko se dobaaraa shaadi kii. madrid main kuch din bitaane ke baad bataaya jaataa he ki diaj "fidelito" or apane parivaar ke saath rahane ke liye hawana laut aayin. fidelito cuba main bade hue. kuch samay tak ve parmaanu urja ayog ko chalaate rahe, jab tak ki unke pita ne unhen vahaan se hataa nahin diya. diaj balart ke do bhattije, linkan diaj balart or mario diaj balart america congress main republican party se hai or kastro sarkaar ke mukhar aalochak hai.
 fidel kastro kii duusari patni daalia soton del valle se unke paanch bete hai, jinke naam - antonio, alecogandro, alexis, alexander "elex" or angel kastro soton del valle hai.
 fidel ne jab mirta se shaadi kii thi, tab unka prem sambandh natalia "nati " revuelta calevas se tha, jinka janm 1925 main hawana main hua tha or baad main unhone orlando furnandis se shaadi kii. unki ek beti elina furnandis revuelta he. 1993 main elina ne ek spanish paryatak ke chhadmavesh main cuba chhod diya or sanyukt rajya america main sharan lee. ve apane pita kii nitiyon kii mukhar aalochak rahi he.
 ek benaam mahila se unka ek or betaa hua, jiskaa naam jorge angil kastro he.
 unki bahan jnuanita kastro 1960 ke dashak ke shuruyaat se sanyukt rajya america main rah raheen hai. apane pravaas ke dauraan unhone kaha, "mere apane desh main jo kuch chal rahaa he usase main ab udasin nahin rah sakati hum. mere bhai fidel or raul ne ise pani se ghira hua jail bana diya he. logon par antarrashtriya samyawad thope diya gaya he, yah ek yantranaa hai."
 kastro ke kai aalochakon ne unhen ek taanashaah kaha he or aadhunik latin america ke itihaas main unka shashan sabase lambey samay tak rahaa. 
 human ritis watch sanghathan ne kastro ko 'damankaaree mashinari" kehete hue kaha ki ve "cuba ke logon ko unke buniyadi adhikaron se vanchit kar rahe hai".
 sarjeeo dayez-bricuates or jorge epa perez lopez servando ne apni pustak cuba main bhrashtachar main likhaa he ki kastro ne bhrashtachar ko "sansthagat" kiya or yah bhi ki "kastro ne rajya dwaara sanchalit ekadhikaar, swajan poshan chalaane or javabdehi ke abhaav ne cuba ko duniya ke sabase bhrasht deshon main se ek bana diya he". servando gonjalej ne apni pustak da sikret fidel kastro main unhen "bhrasht taanashaah" bataaya he.
 gonjalej ke mutabik, 1959 main kastro ne "fidel checking account" kii sthapana, taaki ve manmarjee se paise nikaal saken. kastro par aarope he ki 1970 main unhone "commandent arakshit nidhi" banaaya, jisase unhone apane deshi-videshi kai antarang mitron ko uphaar diya. gonjalej kaa daawa he ki commandent arakshit nidhi kaa sambandh vyavsaayik samrajya ke saath jaalsaji karne or kaale dhan ko safed banane main he.
 1968 ke shuruyaat main unke ek kareebi dost ne likhaa he ki swiss bainkon main kastro ke kai bade khate hai. aarope he ki kastro ke sachiv ko bhi jurikh bainkon kaa istemaal karte hue dekha gaya he. gonjalej kaa maananaa he ki switzraland ke saath cuba kaa vyapaar bahut na hone ke baavjood jurikh main cuba kaa apekshaakrit bada rashtriya karyaalay hona ajeeb tarah se virodhabhaason he. kastro ne kisi videshi bank ke khate main ek dollar bhi paisa rakhane kii baat se inkaar kiya he.
 kastro virdohi or kavi jorge vals ne khule taur par kaha he ki prem kaise kiya jaataa he, kastro kabhi nahin jaan saken or yah bhi kaha ki "fidel ne byaah ko izzat bakhshane ki koshish kii lekin vifal rahen; raajnneeti ko bhi sammaan dene kii koshish kii par asafal rahen".
 ek kejibi adhikari alexi novicove kaa kahana he ki kastro kii nijee jindagi duusare sambhraant communiston ke jivan kii tarah hi "gopneeyata kaa ek abhedya durg" rahi he. duusari kai baton ke alaava unhone yah bhi kaha ki kastro ke 9,700 se adhik nijee gardon sahit teen shandaar paal naukaaen bhi hai.
 america vyapaar or vittiya patrika forbs ne 2005 main kastro ko kul 550 million amareeki dollars mulya kii sampatti ke saath duniya ke sabase amir logon main soochibaddh kiya. patrika kaa daawa he ki cuba ke netaa kii nijee sampatti britain kii maharani elizabeth II se kareeb doguna he, jabaki rajanyik or vyavsaayiyon se mili unki sampatti ke ghoshit saboot ke aadhaar par kaha ja saktaa he ki cuba ke netaa kii nijee jindagi bahut hi sidhi-saadi thi. yah akalan cuba kii sarkari companiyon kii kul mulya kii aarthik sthiti ke aadhaar par aanki gayi he or anumaan lagaaya gaya he ki kastro kaa un par vyaktigat aarthik niyantran tha. baad main forbs patrika ne unki sampatti kaa anumaan badhaa kar 900 million dollar kiya. isse afvaah ko bal mila ki switzraland main badi rakam chipa kar rakhi gayi he. patrika ne is tathy kaa koi saboot nahin pesh kiya he or duusari taraf CBS news ke anusaar, amiron kii suchi main kastro kaa naam shaamil karne ke liye jo tathy uplabdh karaaye gaye hai, wo bahut hi kam hai.
 kastro ne patrika par mukadmaa thonkate hue kaha ki usame daawa kiye gaye tathy "jhuthe or badaniyat" hai jo unhen badnaam karne ke liye america abhiyaan ke tahat kiya gaya he. unhone ghoshnaa ki "agar ve sabit kar saken ki kisi ek videshi bank main mere khate main 900 million dollar, ek million dollar yaa 500,000 dollar, yaa 100,000 dollar yaa ek bhi dollar he to main istipha de duungaa." cuba ke central bank ke adhyaksh francisco soberon ne patrika ke daawey ko 'haasyaaspad kalank' bataate hue kaha ki cuba kii sarkari swaamitvvaali vibhinn companiyon se aayaa paisa desh kii arthvyavastha "swasthya, shiksha, vigyaan, aantarik va rashtriya suraksha or anya deshon ke saath sadbhaavna banane samet "desh ko majbootee pradaan karne main lagaaya jaataa he."
 fidel kastro hameshaa se ek bahut hi vivaadaaspad shaks rahe. unki viraasat ke pahaluon kii vyakhya sakaaratmak yaa nakaaratmak roshni main jaaegi, is par rajnatik halkon main baraabar bahes hoti rahati he. jo log aam taur par unki sarkaar kaa samarthan karte, ve kai khoobiyon ko ginate ; masalan unka kahana tha ki cuba duniya ke sabase zyada sakshartaa vaale deshon main se ek he or yahaan sehat or uski dekhbhaal sambandhi vyavastha bahut prabhavi he, aarthik asamanta bahut kam, sthir sarkaar or africa main janavaadee sangharsh kaa samarthan karne kaa unka ek acha-khaasaa record he.unke aalochak cuba main maanavadhikaar kaa maamla bada karaab hone, sattavadi sarkaar hone, khastahal arthvyavastha, raajnneetik or daman jaise nakaaratmak pahaluon ko ginate the.
 fidel kastro dwaara puri tarah yaa aanshik rup se likhit 
 saanchaa:Cold War figuressAzcA:CubanPressAzcA:CubanPMs
