 bhuprushthiya parivartanon ke adhyayan ko bahudhaa gatikeey bhuvigyaan bhi kehete hai. spasht he ki yah naam prishthiya vaataavaran kii gatisheel sthiti kii ore sanket karata hai, kintu aajkal yah naam kuch vishesh prachlit nahin hen or iske sthaan par bhautik bhuvigyaan adhik prachlit he. is vigyaan ke teen mukhya ang hote hai, jo is prakaar hai : 
  prakritik karkon dwaara prishthiya shailon kaa kshay, apradan evam anaachhadan tathaa usase utpann avsaad ityadi kaa parivahan, 
  avsaad kaa sanchayan tathaa 
  sanchit avsaad kaa sangyojan or drudhibhavan
 jo prakritik kaarak prishthiya padaarth ko prabhavit karte hai, ve apane kreedakshetra kii paristhiti ke anusaar do vargon main vibhajit kiye ja sakate hai : 
  dharatleey or 
  aantbhom 
 inamen dharatleey karkon kii kriyaatmak urja pradhanthya evam charmat: surya se utpann hoti hai. is varg main vayumandal ke vibhinn avyav, varsha ityadi, aantbhom jal or sote, nadi tathaa himandi, samudr tathaa jhil vishesh ullekhneey hai. inkaa kreedakshetra mukhyat: bhumandal kaa thal bhaag hota hai, jisamen samudri tat bhi sammilit honge. samudr ke nital par inkaa kuch prabhaav nahin padataa or prishth ke gahare bhaagon main bhi inaki praveshyata apekshaakrit ati sookshm hoti hai.
 aantbhom karkon kii urja kaa pradhan strot prithvi kii aantarik ushnata hi he. is varg main patalvirupan jwalamukhi krida, ushn or bukamp ityadi aate hai. spasht he ki inkaa mul kreedakshetra dharaatal ke neeche he or unase utpann prabhaav dharaatal ke upar kabhi aa jate hai or kabhi nahin aa pate.
 vayumandal main chaar aise mukhya avyav hai jo bhuprishth ke prati kaaryshil rahete hai: varsha, taap parivartan, tushaar or vaayu.
 varsha ek bahut saamaanya, kintu atyant shaktimaan kaarak he. iske kaary kii vidhi kuch rasinic or kuch balkrit hoti he. purnataya shuddh jal main rasinic kriya karne kii kshamta praaia: bilkul nahin hoti. yadhyapi varshajal prithvi par pahunchne se purv adhikansh shuddh hota he, phir bhi akaashmaarg se aate samay usamen vayumandaleey oxigen or carbon dioxide donon hi paryaapt maatra main villin ho jate hai. oxykrut or carbonikrut varshajal kii abhikriya se prishthiya shailon ke anekanek khanij apni apni prakruti ke anusaar oxidon or carboneton main parivartit ho jate hai. kuch khanij, athwa anke anu, jal ke saath rasinic yogic hydrate bhi bana lete hai. is prakaar varshaalay kii rasinic kriya dwaara shilaayein apaghatit ho jaati hai. nae bane hue padaarthon main kuch viley hote hai or kuch aviley. viley ansh banane ke saath hi jal main villin hokar bah jate hai or aviley ansh jahaan ke tahaan chhot jate hai. aviley bhaag main mitti ke anu or baaluu ityadi hote hai, jo kalantar main sanchit hokar vividh bhanti kii mitti ke str banaate hai.
 kabhi kabhi aviley padaarth ko sanchit hone kaa avasar hi nahin mil paata, apitu varsha kaa jal dharaatal par behate hue use bhi purnataya athwa anshat:, apane saath bahaakar le jaataa he. jab tak jal main padaarth ko baha le jane kii shakti rahati he, tab tak vah bahata chalaa jaataa he or shakti ke ksheen hone par vah jahaan tahaan baith jaataa he. is prakaar varsha ke jal dwaara bahaae hue padaarth ko kehete hai. isaki maatra dharaatal kii dhaal or varsha kii gati par nirbhar hoti he. dhaal kii pravanta or varsha kii tivrata donon hi varsha ke jal ke bahaane kii shakti ko varddhit karti hai.
 varsha kii kriya ke parinaamon par sthaneey jalwaayu kaa bhi bahut prabhaav padataa he, yadi do pradeshon main vaarshik varsha kii maatra praaia: samaan ho, kintu ek main halake halake chhinte baar baar padate hon or duusare main kabhi kabhi kintu bahut teevr varsha hoti ho, to in donon pradeshon main varsha kaa prabhaav bhinn bhinn hoga. isi prakaar sookhe or barsaati mausamon ke ekantaranwale pradeshon main bhi varsha kaa prabhaav ekadam bhinn ho jaataa he. taap kii vibhinnata kaa bhi varsha kii kriyasheeltaa par prabhaav padataa he. ushnatapradhan deshon main varsha ke jal main apghaton karne kii shakti, sheetapradhan deshon kii apeksha, kahin adhik hoti hai.
 baari baari se garmi or sardi ke prabhaav main padakar chattaane shanai: shanai: chhin bhinn hokar mote yaa maheen chure ke rup main parivartit ho jaati hai. dravya kaa yah saadhaaran gun he ki garmi ke prabhaav se failata he or sardi paane par sikudta he. failane evam sikudne kii maatra dravyavishesh par nirbhar hoti he, arthath koi dravya adhik failata he or koi kam. bahut si shilaayein do, teen yaa or adhik khanijon kii bani hoti hai. at: din kii garmi main ye sab khanij apane apane gunon ke anusaar failte hai or raatri main thande hote hue sikudte hai. kaai khanij kam failata he, kaai adhik. jo khanij adhik failata he, vah dusron par ek prakaar kaa dabaav daalata he jisase kan chhin bhinn hone lagate hai. din prati din is prakram ke chalate rahane se prabhaav badhata jaataa he or kalantar main shailon kii upree paraten churnapraia ho jaati he. pratyaksh he ki din or raat ke taap main jitna hi adhik antar hoga, utane hi adhik veg se shilaayein chhin bhinn hongi.
 is kriyaamein khanijon ke rasinic sanghatan main praaia: bilkul hi parivartan nahin hota, keval khanijon ke parsparik bandhan itane deele pad jate hai ki ve ek duusare se pruthak ho jate hai. isi se is kriya ko vighatan kehete hai. varsha or taapaparivartan donon kii sammilit kriya se, jo bahudhaa prakruti main hoti he,
 shilaon ke apghaton or vighatan donon ko protsaahan miltaa he.
 tushaar kii kriya bhi keval balkrit hi hoti he. is kaarak kii shakti kaa strot yah saamaanya vrutt he ki 4 degree sein0 par jal kaa aapekshik ghanatv adhiktam hota he. isse or adhik thandha hone par ghanatv kam hone lagata he, arthath duusare shabdon main yah kahana chahie ki jal ke aaytan main vruddhi ho jaati he. 0 degree sein0 par jab jal barf main roopantarit hota he, tab uskaa aaytan praaia: dashamang bad jaataa he. at: kritrim vidhi se barf jamaane main is baat kaa dhyaan rakhana nitant aavashyak hota he ki barf ke bade hue aaytan ke liye paatr main rikt sthaan hona chahie. is sthaan ke abhaav main failati hui barf ke dabaav se paatr ke foot jane kii ashanka haati he. isi vrut ke anusaar sheetapradhan deshon main jab shilaayein tushaar ke prabhaav main aati hai, to unke ang ang chhin bhinn ho jate hai. shilaon ke chhidron or vidaron main jal ghus jaataa he or vah prati din sardi paane par jamata he or garmi paane par pighalta he. isse kuch hi kaal main chattaanon kii upree paraton ke avyav kamjor or praaia: asambaddha ho jate hai. baad main varsha tathaa vaayu aadi ke aghat se ve sahaj hi chur chur ha jate hai. bahudhaa tushaar kaa yah prabhaav visphoti hota he. sheetapradhan dashon ke un bhaagon main jahaan vanaspati kam ho, khuli, anaachhadit chattane is prakaar toote hue shail khandon se dhaki rahati hai evam pahadiyon ke talon main is prakaar se bane khandon kii badi rashiyaan ekatrit ho jaati hai, jise shailamalaba kehete hai. in khandon kaa koi nishchit aakaar nahin hota or inke kone bahudhaa nukile evam paine hote hai. shail vighatan ke liye tushaar bahut hi shaktishaalee kaarak he, kintu iskaa kaaryakshetra keval sheetapradhan pradesh hi he.
 vaayu ke vishisht kreedakshetra registan or unche parvaty pradesh hai, jahaan yah bahudhaa teevr gati se bahati he. anukool paristhitiyon main isamen balkrit apradan karne kii apurv kshamta hoti he. isaki shakti kaa mukhya rahasy is baat main he ki yah anginati chote bade baaluu or mitti ke kanon ko badi teevr gati se uda le jaati he. prachand vaat main behate hue ye kan barambar ek duusare se takaraate hai, jisase apgharshan hota he or shanai: shanai: kan laghutar hote jate hai. saath hi jhanjhaavat ke maarg main jo pahaad, chattaane evam pathar ke khand aa jate hai, un sabake upar bhi ye baaluu jhonka kii bhanti aghat karte hai, jisase ve sabhi apgharshit hote rahete hai.
 saadharantaya baaluu dharaatal se adhik oonchaai tak nahin uth paati. is kaaran vaayu kii apradan-kriya-kshetra kii oonchaai bhi usee anupaat se simit rah jaati he. falat: bahudhaa registani pradeshon main pahadiyon or chattaanon ke nichle bhaag to apgharshit ho patale evam sankeern ho jate hai, kintu upar kaa dhad aprabhavit chhot jaataa he. is prakaar ke adhoradan se kukuramutta aadi saddash kuch vilakshan akritiyaan ban jaati hai.
 registani pradeshon main vaayu kii disha praaia: bahut samay tak samaan bani rahati he, jisase inaki apgharshan or apradan kii disha bhi bahut samay tak aparivartit rahati he. is kaaran registaanon main vayutpann golashm gol matol na hokar, koniya or falkeey hote hai. vastut: inke liye golashm shabd anupyukt he or uske sthaan par german shabd dricanter kaa prayog karnaa chahie.
 vaayu main apradan ke saath saath parivahan kii bhi vilakshan shakti he. maheen baaluu or dhul ke kanon ko bade vishaal pariman main vaayu varsh prati varsh registani pradeshon se udaakar le jaati he or aise sthanon main nickshepit kar detii he jahaan uskaa veg kam ho jaataa he or ghaas evam jhaadiyaan uske maarg main rukaawat daalati hai. is prakaar se pariwahit padaarth ke nikshepon ko vaiudh baaluu or vaiudh mrittika kehete hai. uttari china main is prakaar se bani vaiudh mrittika kaa ek bada vishaal nikshep hai, jisaki motaai 300 se 450 meter tak he or jise vaayu madhya asia ke registaanon se uda kar yahan le ai he.
 varsha dwaara laae hue jal kaa kuch bhaag vashpikaran se pun: vayumandal main chalaa jaataa he, kuch dharaatal par bahata hua nadiyon ke maarg se samudr main pahunch jaataa he or kuch prithvi main ant:sravit ho jaataa he. jo bhaag dharaatal par bah jaataa he, use apvaah kehete hai or jo prishth main ant:sravit hota he, use bhumigat athwa aantbhaum jal kehete hai. in teenon bhaagon kaa parsparik anupaat sthaneey jalwaayu, sthalakriti or bhoumiki par nirbhar rahata he. adrr jalwaayu ke pradeshon main vashpikaran kii maatra prabal hoti he. samaan jalwaayu ke pradeshon me sthalakriti kii vishmata ke saath apwaahit jal kii maatra adhik hoti jaati he. bhoumiki kaa vrutt bhi atyant mahatvapurn hota he, kyonki kuch shilaayein bahut randhri to hoti hai, par saath hi unki praveshya bahut alp hoti he, jese shail or mrittika. inke atirikt ek teesri shrenee kii shilaayein na to randhri hoti or na praveshya, jese granite. at: ant:sravit jal kii maatra sthanvishesh ke shailon ke bhautik lakshanon par nirbhar hoti hai.
 dharaatal main kuch gaharaai par pahunchne par, bhoomi or shail jal se santrupt ho jate hai. santrupti kii sataha ko bhunmalaj str kehete hai. is str kii gaharaai kshetravishesh kii vaaÐshak varsha kii maatra, sthalakriti or sthaneey bhoumikeey sanrachana par nirbhar hoti hai. saadharantaya bhumjalantar sookhe pradeshon kii apeksha adrr kshetron main dhartal ke sameep hota he. samudr, jhil, sarovar evam badi nadiyon ke samipsth bhaagon main bhi yah str apekshaakrit dharaatal ke sameep hota he. sookhaa pad jane se yah gaharaai main chalaa jaataa he or ati vrishti hone par upar aa jaataa he.
 aantbhaum jal prishth main kitni gaharaai tak samaa saktaa he, yah baat bhi sthaneey shailon kii sanrachana par nirbhar he. jal shailakanon ke bich ke randhri sthanon or vivaron main samaa jaataa he, at: jitani gaharaai tak shailon main randhra, athwa vidar honge, utani hi dur tak aantbhaum shailon ke dabaav ke kaaran adhikansh vidar main sandhital band ho jate hai. randhravkash bhi alp ho ja saktaa he. aisi sthiti main aantbhaum jal adhik gaharaai main na jaakar pashrv kii ore agrasar hone lagata he. antat: iskaa lakshya samudr he. kabhi to yah bhumigat margo se hi vahaan pahunch jaataa he or kabhi use aise maarg mil jate hai, jinase vah pun: dharaatal par soton ke rup main pahunch jaataa he.
 khule hue tathaa chaude vidaron or sandhitalon ke atirikt, anyatra aantbhaum jal kii pravaahgati saadhanya ati mand hoti he. isi kaaran usamen kisi prakaar kii balkrit kriya karne kii shakti nahin hoti, kintu anukool paristhitiyon main yah rasinic kriya avashya kar saktaa he. vidar or sandhitalon ke anuprastha aage badhate hue yah, varshajal kii hi bhanti, deevaaron ke shailon ke khanijon ko oxikrut, carbonikrut, athwa jalyojit kar detaa he or is prakaar shail kaa apghaton ho jaataa he.
 jis bhubhag main chuunaapatthar ke shail hon, vahaan aantbhaum jal ko kaary karne kaa bahut bada kshetra mil jaataa he. carbonikrut jal main chuunaapatthar villin ho jaataa he. at: chuunaapatthar ke sttaron main se bahata hua jal uske anekanek bhaagon ko villin kar guphaayen bana daalata he. kabhi kabhi is prakar bani gufaaon kaa aakaar bada, kai sau meter tak lanbaa or 4-5 meter gaharaa ho jaataa he or inamen se bahata hua jal aantbhaum nadi bana detaa he.
 kahin kahin carbonatoyukt jal gupha kii chat se tapakane lagata he. tapakate pani kii kuch bhaag vashpikrut hokar ud jaataa he or usamen viley calcium carbonate tapakanevaale sthaan par avakshepit ho jaataa he. ek hi sthaan par boondon ke barambar tapakane ore usee sthaan par calcium carbonate ke nirantar avakshepan se ek stambhakar raashi ban jaati he, jise stellectite kehete hai. isi prakaar kii kriya gupha ke farsh par tapake hue jal ke vashpkaran se bhi hoti he or usase bhi avakshepit carbonate se aisi stambhakar akruti banati he jo farsh se chat kii ore badhati he. in akritiyon kii stalegmite kehete he. kabhi kabhi stalegmite ek duusare kii ore badhate hue milakar gupha kii chat se farsh tak kaa satat stambh bana dete hai. kabhi is prakaar avakshepit carbonate kii raashi kaa koi vishisht rup nahin hota. aisi avasthaa main use calk nisaad, tupha yaa travertine kehete hai. kinhin kinhin gufaaon main is prakaar avakshepit carbonate kii maatra itani vishaal ho jaati he ki aise carbonate se vyavsaay chal saktaa he.
 upar yah ullekh kiya gaya he ki kabhi kabhi aantbhaum jal soton ke rup main pun: dharaatal par laut aata he. yah ghatana sthaneey shailon ke vishisht vinyas ke upar nirbhar karti he. yadi koi baluupathar kaa randhri shail, r, is prakaar vinyast ho ki uske upar or neeche purnataya athwa praaia: apargamya shail, mrittika, shell yaa anya koi usee gun kii shilaayein sthit hon, to aantbhaim jal randhri shail main risataa hua, apargamya shila ke upree sansparsh tal tak pahunchne ke baad, staron kii dhaal ke anusaar pashrvavarti disha main badhane lagegaa. usee disha main jahaan kahin vah shail kisi prakritik kaat main anaachhadit ho pragat hoga, to us sthaan par aantbhaum jal soton ke rup main bahane lagegaa.
 bahudhaa shailon main upasthit bhranshatal bhi soton ke banane main sahaayta dete hai. yadi kisi bhransh ke kaaran kaai apargamya shail visthapit hokar randhri or pargamya shail ke saannnidhya main avasthit ho jaay to us sthaan par jahaan bhranshatal kisi prakritik kaat ke anuprastha anaachhadit hoga, vahaan sote footne lagenge.
 soton ke pani main praaia: sadaiv khanij padaarth thodi bahut maatra main villin hote hai. jab inaki maatra bhaar ke anusaar 1 prati shat se adhik ho, tab use khanij sota kehete hai. par sarsaadhaaran vyavhaar main kisi bhi aise sote ko, jiske pani main villin khanij padaarth ke kaaran kuch vishisht swaad ho, khanij sota kehete hai. par sarsaadhaaran vyavhaar main kisi bhi aise sote ko, jiske pani main villin khanij padaarth ke kaaran kuch vishisht swaad ho, khanij sota kehete hai; kintu calcium carbonate jaise khanij bahut prachur maatra main hone par bhi kuch swaad nahin dete or magnesium ke lavan ati alp maatra main bhi swaad dene lagate hai.
 soton kaa pani bahudhaa dabaav ke adheen hota he. pani ke baahar aate hi dabaav main kami ho jaati he or uske saath pani kii vileyata main bhi hraas ho jaataa he. at: soton ke udgam sthaan par bahudhaa khanij padaarth avakshepit ho jaataa he. is padaarth kaa sanghatan praaia: churnik athwa silicy hota he or ye nikshep sanghatan ke anusaar, calk nisaad, athwa silicy nisaad kehalaate hai. kabhi kabhi louh carbonate, athwa anya lavan, yaa gandhak bhi avakshepit ho jate hai.
 kisi kisi sote kaa pani bahut garam hota he or kabhi kabhi pani radioective bhi hota he. bihar rajya main rajgir ke garam pani ke sote bahut prasiddh hai. in soton kaa pani praayay: prishth ke bahut gahare bhaagon se aata he. kuch soton kaa pani aantbhaum na hokar megmiy utpatti kaa bhi hota he, arthath aisa jal jo sudur garbh main megmiy padaarth se nikle hue vaashp se yukt hota he. aise sote ko megmiy sota kehete hai.
 kahin kahin aantbhaum jal aisi vishisht paristhiti main vidyaman hota he ki us sthaan par kuan banane se pani swat: upar chadh aata he or kahin kahin to pani kii dhar fauware kii bhanti dharaatal se kai meter tak upar uchhalati hui nikalati he. inhen utsrut coop kehete hai. inke banane ke liye anivaary praveshya pratibandh ye hai: aantbhaum jal ek aise randhramay or apraveshya shail ke andar sanchit ho jiske upar or neeche donon ore apargamya shail avasthit hon, staron ke pravan kii disha main jal ke bahakar nikal jane kaa maarg avaruddha ho or jal kaa mul strothasthaan, kuna banane ke sthaan se itani oonchaai par ho ki vaanchhneeya taral sthitik daab utpann ho, jiske prabhaav se kuan banane par jal swat: dharaatal tak upar uth jaay.
 madras praant ke dakshin arket jile main naiveli sthaan par, jahaan peet ke vishaal nikshep mili hai, bahut hi ullekhneey utsrut sthiti pai gai he. vahaan utsrut jal kii daab or maatra donon hi itani adhik hai ki peet ke utkhanan main bahut kathinaayee hui he, tathaa jal ko niyantrit karne ke liye vishesh saadhan prayukt karne pade hai.
 prakritik karkon main nadi bahut hi prabhavi tathaa kaaryshil he. yah apradan, parivahan or nickshepan, teenon hi prakaar ke kaary atyadhik pariman main karti he. yadhyapi varshajal ke kaary kaa mahatv kuch kam nahin he, phir bhi nadi kii kriya lambii evam apekshaakrit sankeern ghaatiyon main sankendrit hone ke kaaran, iskaa prabhaav va fal adhik spasht prathit hota he.
 varshajal kii bhanti hi nadi kaa jal bhi apni ghati ke tal or kinaaron ke shailon ko rasinic kriya dwaara apaghatit kar saktaa he. is prakaar utpann apaghatit padaarth kaa viley ansh nadi ke jal main ghul jaataa he or aviley bhaag bhi dhar ke saath bah jaataa he. yah kriya nadi apane parvatiy pradesh ke maarg main sugamawa se karti he, kyonki vahaan ghaar itani vegvan hoti he ki praaia: sadaiv nae, anpadhtit shailon kii staren anaachhadit hoti rahati hai jisase ki ve sahaj hi kriya ke prabhaav main aati rahati hai. kintu maidani pradesh main dhar kaa veg kam ho jane par, ghati kaa tal mrittika or baaluu ke aavaran se aachhadit ho jaataa he. falat: anpadhtit shailon se sampark bhi kam ho jaataa he. jin pradeshon main chuunaapatthar ke shail adhik hon, vahaan rasinic kriya bahut prachur pariman main hoti rahati he, kyonki carbonati jal main chuunaapatthar sahaj hi villin ho jaataa he. 
 rasinic kii apeksh balkrit apradan karne kii shakti nadi main bahut adhik hoti he. saadharantaya shuddh jal shailon ko apgharshit nahin kar saktaa, kintu jab usamen baaluu or bajri mili ho to sthiti badal jaati he, kyonki ve donon ek duusare ko sambalit karte hai. nadi kaa kaa jal shakti pradaan karata he or baaluu evam bajri apgharshan karte hai, jiske prabhaav se tah or kinare shanai: shanai: chote hote jate hai. saath hi ve swayan bhi tah ke shailon ko apgharshit karne main bhaag lete hai. 
 nadi kii apgharshan shakti ghaar kii tivrata par nirbhar he or dhar kii tivrata sthalakriti par aadhaarit he. dhaal jitani hi pravan hoti he, dhar bhi usee ke anusaar teevr hoti he. saath hi jal kii maatra bhi dhar kii gati ko prabhavit karti he. jal kii maatra ke saath dhar kii gati uske ghanmul ke anupaat se badhati he, arthath yadi jal kii maatra aathguni ho jaay, to dhar kii teji duguni ho jaati he. falat:, jin deshon main sookhe or barsaati mausam pruthak pruthak hote hai, vahaan nadiyon kii apradan shakti barsaat ke dinon main bahut bad jaati he.
 aarambh main, visheshkar kathor chattaanon ke pradesh main, nadi ke tat praaia: ekadam khadey or prapaati hote hai. kintu vayumandaleey karkon ke prabhaavavash, kinaaron ke upree bhaag shanai: shanai: apkshin hone lagate hai. isse utpann apaghatit or khandit padaarth nadi baha le jaati he. iske falswaroop kalantar main nadi kii ghati kaa pariched j aakaar kaa ho jaataa he arthath uske donon kinare tal kii ore dhaalu ho jate hai.
 nadi unche sthaan se bahakar samudr kii ore jaati he, at: uskaa praytn sadaiv yahi hota he ki vah thal bhaag ko katkar itnaa nicha kar de ki vah samudratal ke baraabar ho jaay. is tarah nadi ke sheersh se sangam tak ke anudaidhry pariched kii pravanta sheersh kii ore sabase adhik or sangam ke sameep sabase kam hoti he. duusare shabdon main, nadi kaa udhrvadhar kataav ghati ke upree bhaagon main sabase adhik hota he or samudr kii ore badhane par kam hota jaataa he. jab nadiyon kii ghati aisi sthit main pahunch jaati ki udhrvadhar kataav ek dam band ho jaay or uski ghati kaa tal samudratal ke samaan ho jaay, to vah apradan ke charam str par pahunch jaati he. vah ghati, jisamen udhrvadhar kataav tivrata se pragatisheel ho, tarun kehalaati he, jo charamastar par pahunch chuki ho use vruddh evam inaki antasth avasthaa ko praudh kehete hai. ek hi ghati ke vibhinn bhaagon main teenon avasthaaen vidyaman ho sakati hai.
 yadi kisi vruddh sarita kii ghati ke pradesh main vivenic shaktiyon ke prabhaav se sthalakritik parivartan ho jaae tathaa sthal vaishamy pun: utpann ho jaae to nadi kaa punaryukt ho jaataa he or vah ek baar phir udhrvadhar kataai aarambh kar detii he.
 saadharantaya nadi kii ghati kii pravanta kramik haati he, yadhyapi pravanta kii maatra sthaan sthaan par ghat bad sakati he. kintu kabhi kabhi pravannta akramik bhi ho jaati he or jal prapaat ban jate hai. yah sthiti visheshkar aise pradeshon main hoti jahaan kathor or mridu shilaon kaa ekantaran hota he. mridu jal sugamawa se aparadit hokar bah jaataa he, jisase vahaan ghati ke utkeernan adhik maatra main ho jaataa he. kathor str avarodhi he or jahaan kaa tahaan khadaa rah jaataa he. pani uske upar se bahata hua ghati ke mridu staravaale adhik utkeern bhaag main girane lagata he. is prakaar ghati kii pravanta akramik ho jaati he or jal prapaat ban jate hai.
 bahudhaa kalantar main in prapaton kaa sthaan bhi kramash: nadi ke sheersh kii ore hatataa jaataa he. hota yah he ki prapaat ke sthaan par pani ke oonchaai se girane ke kaaran nadi kii dhar main teji aa jaati he, jisase uski apradan shakti or bad jaati he. prapaat ke thik neeche ek prakaar kaa dah ban jaataa he, jisamen bhanvar padane lagate hai tathaa unamem tivrata se ghumta hua pani prapaat kii diwaar ko kaatane lagata he. is prakaar nichevala mridu str or bhi teji se katataa jaataa he or ek prakaar kaa talochhedan hone lagata hai, jisase kathor str niravlamb hokar baahar ko nikal aata he. kalantar main talochhedan ke or bad jane par, kathor str kaa sabase agrim bhaag ablamb ke abhaav main tuutakar gir padataa he or prapaat kaa sthaan gire hue shail kii naap ke baraabar peeche hat jaataa he. yah kriya barambar hoti rahati he or prati baar prapaat kaa sthaan kramash: peeche hat jaataa he. is prakaar ke apradan ke kaaran kadi chattan ke tuutane se, prapaat ke praarambhik sthaan se peeche kii ore ek gahari dhati banati chali jaati he. jabalpur ke sip narmada nadi kii sangmarmar ke shailon main utkeern ghati or bhedaghat kaa jalprapaat is ghatana kaa sundar ddashtaant he. vishwavikhyath nyagara nadi kaa prapaat isi prakaar bana he. vahaan kii gai maapon se maaloom hota he ki prapaat prati varsh apane sthaan se praaia: dedh meter peeche hat jaataa he. anumaanath: isi gati se praaia: 11 kilometre lambii nyagara kii ghati ko banane main 20 se 35 hajaar varsh tak lage honge. or bhi kai paristhitiyon main jalprapaat ban sakate hai, kintu mulat: har avasthaa main ghati ke vibhinn avyavon ke apradan kii gati main antar hona aavashyak he. ye jalprapaat ghati kii tarun avasthaa ke uplakshak hote hai.
 apradan kii charam str avasthaa main pahunchne par nadi kii shakti apane pashrvo ko kaatane main lag jaati he. jab ghati ekadam sidhi ho, to donon pashrv ek se katate hai, kintu thodi bhi vakrata aa jane se asamanta utpann ho jaati he. ghati ke avatal pashrv kii ore dhar main adhik tivrata hoti he or isaliye udhar kataav adhik maatra main hota he. isliye vipareet uttal pashrv kii ore dhar kaa veg kam ho jane se, na keval kataav band ho jaataa he balki nadi dwaara vishmata or bad jaati he or nadi kaa maarg adhikadhik vakr hota jaataa he. is prakaar visarpi mode kii utpatti hoti he. bahudhaa in modon kaa aayam atyadhik bad jaataa he or mode bhi bahut jatil ho jate hai. kabhi kabhi do mode ek dusre ke itane paas aa jate he ki unke bich kii ekadam sidhi duuri, nadi ke anuprastha maarg kii duuri kaa dashamansh yaa or bhi kam hoti he. aisi avasthaa main kabhi kabhi do modon ke bich sankeern greeva ko katkar, sidhe maarg se bahane lagati he or ek yaa adhik visarpi mode parityakt ho jate hai, jinhen chhaadan kehete hai.
 nadi kaa parivahan kaary, praaia: sabhi prakritik karkon kii apeksha adhik prabhavi hota he. nijee apradan se utpann jo shail churna, bajri, baaluu or mitti utpann hoti he, vah sab nadi bahaakar samudr kii ore le jaati he, saath hi vayumandaleey karkon, vishesh kar varsha jal dwaara utpann shail churna tathaa khand bhi, kalantar main kisi na kisi maarg se nadi kii ghati main pahunch jate hai or uski dhar main pakadakar ve sab samudr kii ore dhire dhire aage badhate jate hai. jin bade bade khandon ko nadi kii dhar uthaane main asamarth hoti he, ve tah ke anuprastha ludhakate hue chalate hai or chote kan nilambit badhate hue chale jate he. 
 parivahan kii shakti dhar kii gati par nirbhar he. yadi gati main vruddhi kii maatra va ho, to parivahan shakti va6 ho jaayegi. arthath yadi gati badhkar dugani ho jaay, to parivahan shakti 64 guni ho jaaegi. isse spasht he ki varshaati baadh ke samay nadiyon kii parivahan shakti or saath saath vinaash shakti kii maatra bahut bhayanak ho jaati he. ganga, brahaputra ityadi badi nadiyon ke tatavarti nivasee is vinaashkari shakti se bhali bhaanti parichit hai.
 nilambit baaluu or mitti ke atirikt anekanek padaarth nadiyaan apane jal main villin kar, mahadeshiy bhaagon se samudr kii ore le jaati hai. jaisaa varsha jal or aantbhom jal ke prakarnon main bataaya ja chukaa hen, unki rasinic kriya prachur pariman main hoti hai, jisase viley padaarth bhi usee anupaat main banataa hai. yah sabhi padaarth kalantar main nadiyon main pahunch jate hai. nadiyaan swayan bhi apni kriya se kuch viley padaarth utpann karti hai or yah sab kramash: samudr main pahunch jaataa hai.
 gananaa kar yah anumaan kiya gaya he ki ganga or brahamputra apane sammilit maarg se praaia: 1100 n 106 ghan meter mitti or baaluu prati varsh bengal kii khadi main pahunchaa detii he america kii mississippi nadi dwaara prati varsh parivahit padaarth kii maatra 200n106 ghan meter hai. china kii hwangaho nadi itane vishaal pariman main mitti le jaati hai ki uske muhane ke paas kaa samudr milon dur tak pilaa bana rahata hai or isi se vah pit sagar kehalaata hai. dakshini america main amejon nadi dwaara bahaai mitti or baaluu se uske muhane ke saamne samudr ke tal main jo delta saddash bhoomi ban gai hai, vah praaia: 200 kilometre lambii he. anumaanath:, vishwa kii samast nadiyon dwaara prati varsh parivahit padaarth kii maatra 16 ghan kilometre aanki gai hai. 
 jaisaa purvavarti khand main bataaya gaya hai, nadi kii parivahan shakti uski dhar kii gati par nirbhar hoti he. at: jyonhi uski dhar kii gati main hs hota he, uski lad kaa kuch ansh turant nickshepit hone lagata he. 
 nadi ke maarg main sabase pehla mahatvapurn nickshepan centre pahaad ke tal main us sthaan par hota he jahaan vah parvaty pradesh chhodkar maidan main pravesh karti he. kaaphi bade bade golashyam or choti badi batiyaan, jo ghati main parvaty bhaag main sugamawa se ludhakti hui chali aati he, nadi ke maidan main pravesh karte hi tal main baith jaati hai. is prakaar pahaado ke tal bhaag main ek nikshep ban jaataa he, jise jalopha shanku, athwa pankhaa kehete hai.
 doosraa mahatvapurn gati parivartan kaa sthaan nadi ke sangam ke sameep hota he. ek to ghati kii dhaal vahaan pahonchte pahonchte yon hi bahut kam ho jaati he, duusare samudr va jhil kaa pani bhi bahaav ko roktaa he. bahudhaa dhar kaa veg itnaa kam ho jaataa he ki jowar kaa veg nadi ke veg se adhik hota he, jise jowar ke samay nadi kii dhar ulti bahane lagati hai. iskaa fal yah he ki sangam ke paas ke pradesh main nadi badi tivrata se avsaad or talachat nickshepit karne lagati he or uski apni banaai hui ghati hi bharne lagati hai. avsaad ke jamaa hone se nadi kaa bahna or bhi kathin ho jaataa he or nadi cat katkar kai choti dhaaraon main vibhakt ho jaati he. kalantar main is nickshepit avsaad main ek chauras maidan sa ban jaataa he, jisamen se anek choti dharaayen ati manthar gati se bahati hui samudr kii ore jaati hai. yah maidan tribhujaakar hota he, jiskaa ek sheersh nadi kii ghati ke us sthaan par hota he jahaan se dhara kaa vibhaajan armbh hota he or uske saamne vaali aadhaar rekha samudr ke tat ke anuprastha hoti he. is prakaar ke pradesh ko delta kehete hai.
 nadi ke sangam par gati ke avaruddha hone se bahudhaa baaluu dirdhakaar raashiyon main nickshepit ho jaataa he, jise balukabhithti, athwa rodhika kehete hai.
 jalodh shanku or delta ke bich ke bhaag main nadi bahudhaa mausami baadh or utaar se prabhavit hoti rahati he. baadh ke samay nadi main itnaa pani aa jaataa he jo uski ghati main nahin samaa saktaa. falat: vah donon kinaaron ke upar se hota hua kuch dur tak fail jaataa he. jo pradesh is prakaar baadh ke prabhaav main aa jaataa he, use baadh maidan kehete hai. us bhaag main nadi kii dhar kii gati mukhya dhar kii apeksha bahut kam ho jaati he, jisase vahaan prachur maatra main mitti or baaluu nickshepit ho jaati he. iske vipareet baadh ke samay mukhya dhar kii gati saadhaaran samay kii gati se bahut adhik hoti he, isaliye vahaan apradan bad jaataa he or nadi pehle jamaa kii hui baaluu or mitti ko katkar le jaati he.
 jaisaa pehle ullekh kiya ja chukaa he, nadi kii cheshtaa apni ghati ko nirantar gaharaa kar, apradan ke charamastar par pahunchaane kii hoti he. ghati kii gaharaai bad jane par bahudhaa aisi sthiti aa jaati he ki barh ke samay bhi pehle vaali baadh ke maidan tak na pahunchne paae. aisi dasha main nadi ek nayaa baadh-maidan banaati he. puranavala baadh-maidan nadi vedika kehalaata he. bahudhaa nadi kii ghaatiyon main abhinav tal se kaaphi upar donon kinaaron par, athwa ek hi ore, is prakaar kii vedikaaye dikhaai padati he. kahin kahin to 2-3 yaa or bhi adhik vedicen kramash: ek duusari ke upar vibhinn talon par milti hai. unke adhyayan se nadi kii ghati ke vikaas kaa itihaas janaa ja saktaa he.
 unche parvatiy bhaagon or sheetapradhan deshon main thande mausam main jal ke badale him varsha hoti he. jin pradeshon main him-varsha us maatra main adhik ho jitna garmi ke samay main him pighalta he, ve pradesh sadaiv himachhadit rahete hai. jis oonchaai par aisa hota he, use him rekha kehete he. yah oonchaai vibhinn vibhinn akshanshon or pradeshon main vibhinn hoti he, yatha himalay main isaki oonchaai praaia: 4,500 se 5,500 meter tak he, alps parvat 2,400 meter or norge main keval 1,500 meter he. dhruvon ke paas, vishesh kar dakshini dhruv par to samudr kaa bahut bada bhaag sadaiv himachhadit rahata he.
 akaash se aate samay him rooyee ke gaalon ke samaan komal hota he. vastut: usamen prachur maatra main vaayu mili hoti he. jab ek badi raashi ekatrit ho jaati he, to upree staron kii daab se neeche kii staron main se hawa nikal jaati he or himakan aapas main milakar kathor barf ke rup main parivartit ho jate hai. bahut vishaal pariman main ekatrit hone par gurutvakarshan ke prabhaav se, anukool sthalakritti pradeshon main barf kii raashi dhire dhire neeche kii ore khisakane lagati he or is prakaar ek nadi si ban jaati he, jise himandi kehete hai. kalantar main nadi kii bhanti vah bhi apane liye ek ghati bana leti he. jise vah shanai: shanai: adhikadhik gaharaa karti jaati he.
 thos barf se utkeern hone ke kaaran himandi kii ghaatiyon ke kuch vishisht lakshan hote hai, jinamein se teen pramukh he: 
  unka nital chaudaa or kinare prapaati hote hai, jisase unka udhrv pariched chha aakaar kaa hota he, 
  unki ghaatiyaan sarpil na hokar bahut dur tak ekadam sidhi chali jaati he or 
  mukhya himandi or sahaayak himandi ke sangam ke sthaan par donon ghaatiyon kaa tal kramik na hokar prapaati hota he. is kaaran sahaayak nadiyon kii ghati nilambi ghati kehalaati he.
 thos hone kaaran himandi kii gati bahut kam hoti he. kahin kahin to dinabhar main keval 30 centimetre hi aage badhati he. kabhi kabhi veg apekshaakrit adhik bhi hota he. alaska main kuch himandiyaan ek din main praaia: dhai teen meter bad jaati he. yah gati, nadi kii gati ke samaan hi, barf kii maatra or pradeshik dhaal kii pravanta par nirbhar hoti he.
 himrekha ke neeche pahunchne par barf pighalane lagati he or saadhaaran nadi kaa rup dhaaran kar leti he. himalay se aane vaali praaia: samast nadiyon ke jal kaa mul strot yah pighalati hui himandiyaan hi hai. jin pradeshon main himrekha samudratal main praaia: baraabar hi hoti he, vahaan himandi swayan samudr main gir jaati he. aise sangamon par bahudhaa barf kii badi badi rashiyaan peeche se aanevaali barf ke dabaav se mul nadi se tuutakar pruthak ho samudr main pravaahit ho jaati he or behate behate kaaphi dur nikal jaati hai. in raashiyon ko plavi himshail kehete hai. plavi himshail anya kaarnon se bhi ban sakate hai. bahut thande pradeshon main kabhi kabhi aisa bhi hota he ki samudr ke paas jane par bhi himandi apana rup banaaye rahati he or tat ke sameep kii samudr tah ko bhi uttkeern kar apni ghati kaaphi dur tak aage badhaati chali jaati he. norway or sweden main is prakaar se bani ghaatiyon ke bahut udhaaharan hai evam unhen fiard kehete hai. 
 nadi kii bhanti, himandi bhi chattaanon ko aparadit tathaa unase toote hue khandon kaa parivahan karti he. kintu donon kii kriya vidhi main bahut antar he. jahaan nadi kii tah main anek chote-bade rode dhar ke veg se ludhakte hue aage badhate hai, himandi main unke ludhakne ke liye koi avasar nahin. jo tukdaa jis dasha main barf main fas jaataa he usee avasthaa main aage badhata he. yatra tatra chattaanon ke bahut se tukade tuutakar himandi ke upar gir jate hai. jyon jyon himdhar aage badhati he, ye khand bhi jyon ke tyon pade hue aage badhate hai. is bhinnata ke falswaroop jahaan nadi dwaara parivahit pathar kuch kaal ludhakte hue tathaa aapas main takaraate hue gol matol batiya swaroop ho jate hai, himdhar dwaara le jaye gayi khand ant tak koniya va nukile hi bane rahete hai.
 iske atirikt dhar kii sahaayta se nadi apane parivahit padaarth ko aakaar or ghanatv ke aadhaar par pruthak pruthak bhaagon main vibhakt kar detii he, yatha tej dhar kii jagahon par keval moti bajri, usase kam tej dhar main moti baaluu evam gati ke kramash: or kam hone par maheen baaluu or mitti baari baari se ghati kii tah main jamaa hoti he. iske vipareet himandi padaarth ko isprakaar chhant nahin sakati, apitu uski lad main bade rode, maheen baaluu or mitti, vibhinn aakaaron ke khand, sab ek saath mili hue aage badhate hai. or jahaan himandi kaa pighalanaa armbh hota he uskaa sabakaa sab bina kisi vibhaajan ke ek saath nickshepit ho jaataa he.
 himandi main padaarth ke parivahan kii shakti aparimit he. shilaon ke bade khandon ko bhi himdhar usee sugamawa se parivahit kar sakati he jisase ki chote kanon ko. is prakaar jahaan nadi kii ghati main maatr shail se pruthak krit badi badi rashiyaan bina chote khandon main toote hue vishesh dur tak aage nahin ja sakati, himandi kii ghati main ve nirantar aage parivahit hoti rahati he. himandi kaa jahaan ant hota he or barf pighalati he, vahiin ye bade bade khand gir padate hai. sthaneey pradeshik shailon se inkaa koi matra sambandh nahin hota, isliye ve visthapit khand kehalaate hai. himandi se dharaatal par girte samay jis pahal par bhi ye tik jaayan, usee par tike hue anek kaal tak khadey rah jate hai. kabhi kabhi ye keval ek chote se kone ke bal girte hai or usee ke bal khadey rah jate hai. aisi sthiti main inkaa santulan bada sthir sa dikhaai padataa he or inhen du:sthit khand kehete hai.
 ghati kii tah ke paas barf main phase hue khand apane nukile konon se tah kii shilaon ko kharonch daalate hai. barf ke dabaav or shilaon kii kathorta ke anusaar, ye kharonchen kam yaa adhik gahari hoti hai. kabhi kabhi bahut se chote chote khand paas paas hote hai. un sabaki ragad se ek hi shila main anek kharonchen ban jaati hai. in khandon kii ragad himandi kii pravaah kii disha main hi lagati he, isliye sab kharonche ek duusare ke samaantar hoti he. is prakaar kharonchi hui shilaon ko rekhanvit kehate hai. is vipareet kabhi kabhi aisa bhi hota hai ki himandi main nitil ke paas fasaa hua koi shailakhand ghati kii tah kii kathor shilaon sein ragad khaataa hua aage badhata he, jisase tah se sata hua uskaa pashrv chikna or faldaar ho jaataa hai or anya pashrv purvawat koniya va nukile chhot jate he. is prakaar himandiranjit pahaldaar khand banate hai. kabhi kabhi himandi kii ghati main avasthit shailon ke tile, barf ke apgharshan se kaaphi chikne ho jaate hai or unke pashviry kone jhad jate hai. adhikansh chikanahat tile ke us bhaag main hoti he jo dhar kii vipareet disha main hota hai, kyonki barf aage kii ore ragad detii hui badhati hai. jo bhagpashrv kii dasha main hota hai, vah jyon kaa tyon khudara or nukila chhut jaataa he. is prakaar ke tilo ko raash muhane kehete hen.
 adhikanshat: himandi chattaanon ke khandon ko apane upree tal par hi parivahit karti han. ghati ke kagaaron kii chattaanon tushaar aadi ke prabhaavavash samay par tuutati rahati hai, jisase shailakhand evam churna himandi ke upar uske kinaaron ke paas girte rahete hai or is tarah himandi ke donon kinaaron par parivahit padaarth ko pashrv moren kehete hai. himandi ke madhya bhaag ke upar aarambh main shailakhand praaia: bilkul nahin hote, kyonki vah bhaag ghati ke kinaaron se dur hota he. par do him-nadiyon kaa sangam hone par ek ke dahni ore tathaa duusari ke bai ore ke more na paraspar mil jate hai or sangam ke aage se madhya moren ban jaataa he. ant main jahaan himandi samaapt hoti he or barf ke pighalane se jal banataa he, vahaan barf kii sataha par or bich main laayaa hua samast padaarth girakar ekatrit ho jaataa he. ise agrantasth moren kehete hai. isamen starikaran kaa nitant abhaav hota he. yadi jalwaayu main parivartan, yaa kisi or kaaran se himandi apni pehali seemaa se agragami hone lage, to barf pehle bane hue agrantasth moren kii samast raashi ko aage dhakelti hui chalegi. iske vipareet yadi himandi sheersh kii ore hatati ho, to agrantasth moren kaa ek aster peeche kii ore banataa chalaa jayega.
 dharaatal ke teen chauthai bhaag par aadhipatty hote hue bhi samudr apana vistaar badhaane ke liye nirantar prayatnsheel rahata he. pratyaksht: uskaa kaaryakshetra tatasth pradesh he, jahaan vah apni prabal tarangon dwaara chattaanon ko chhin bhinn kar bhoomi ke oobad khaabadpan ko nasht karata hua mahadesh ko apni sataha ke baraabar chauras banane kaa praytn karata he. yon to shant mausam main bhi lehren baar baar chattaanon se takaraakar unhen aghat pahunchaati hai, par tufaan ke samay to unki shakti sahastron guna adhik ho jaati he. bade bade tufaanon kii lehren praaia: 14-15 meter unchi uthati hai. unke dwaara phenkaa hua phen, bajri or chote rode 40-50 meter unche uchhalte hue dekhe gaye hai. prayek lahar apni samast jalarashi ke bhaar se tat par aghat karti he or aisa prathit hota he maano prakruti bahut bade ghan se tatasth pradesh ko peet rahi ho.
 lehren paroksh dhang se bhi apni apardi kriya main sahaayta leti hen. sabhi chattaanon main maheen daraaren or chote chote chhidr hote hai. jab lehren jor se aakar achaanak chattaanon se takaraati hai, tab in daraaron or chhidron main bhari hui hawa ko baahar nikalne kaa avasar nahin mil paata or vah jahaan kii tahaan dabakar sankuchit ho jaati he. laharon kii vaapasi ke samay pani kaa dabaav hatane par hawa phir fail jaati he. yah kriya itani shidhrata se hoti he ki achaanak faili hui hawa ko baahar nikalne kaa maarg bhi nahin mil paata or vah ek prakaar se visphotak shakti kaa kaary karti he. kriya ke baar baar duhraane se daraaron or chhidron ke chaaron ore kii chattane fatkar tuutane lagati hai or chhidr kramash: bade hote jate hai.
 kabhi kabhi aisa bhi hota he ki daraaren samudr or mahadesh donon kii ore khuli hoti hai. aisi avasthaa main laharon dwaara dabaav padane par daraar kii hawa teji se jameen kii ore nikal bhaagti he or laharon kii vaapasi par utani hi teji se phir daraar main ghus jaati he. baar baar aisa hone se maheen chhidr bade hote jate hai or kramash: surangen ban jaati hai, jinhen fadhamichhidraf kehete hai.
 is prakaar tatasth chattaane laharon kii pahunch kii oonchaai par dhire-dhire khekhali hone lagati hai, jisase uuparavaali chattaanon kaa ablamb bhi kamjor hota jaataa he or ve bhi shanai: shanai: tuutakar girane lagatati hai. gurutvakarshan bhi is kriya main bahut kuch bhaag letaa he.
 jahaan chattaane kai prakaar kii hon, kuch kamjor or kuch kadi, vahaan laharon ko, vastut: kisi bhi prakritik abhiktrta ko apana kaary karne main adhik suvidha hoti he; kyonki jab kamjor chattan cat jaati he, tab usase samparkwaali kadi chattan kaa aadhaar bhi kamjor ho jaataa he or uski nijee kadai kaa mahatv kam ho jaataa he.
 laharon ke prabhaavavash chattaanon ke tuutane se vividh aakaar ke tukdon ko to lehren teji se ludhakaakar chattaanon par de maarthi hai, jisase ve swayan bhi tuutakar chote tathaa golmatol ho jate hai. isse samudr kii aghat karne kii shakti or bhi bad jaati he. kalantar main tukade bajri main parivartit ho jate hai. uske baad lehren unhen pal bhar bhi vishram nahin lene deteen, nirantar apane saath aage peeche dhasitati phirti hai. falat: kuch samay baad bajri ke tukade bahut maheen or ekadam golakaar ho jate hai, kabhi kabhi itane chote ki tah main baith bhi nahin pate or pani main latake rah jate hai. kanon ke is prakaar chota va gelematol karne kii laharon kii shakti nadi kii apeksha kahin adhik hoti he, kyonki ek to nadi kii tah main ragadwali gati keval ek hi disha main, nadi ke bahaav kii ore hoti he, duusare nadi kii ghati ke nichle bhaag main dhar ke kam ho jane par bade bade kan jyon ke tyon pade rah jate hai or is prakaar unki uttarottar chote hone kii kriya band ho jaati he.
 jowarbhata or anya prakaar se utpann hui samudri dharaayen bhi laharon ke kaam main sahyog detii hai. inkaa vishesh ullekhneey prabhaav sangam ke paas nadiyon kii sankri ghaatiyon main hota he, jahaan jowarbhate ke kaaran tej dharaayen utpann ho jaati hai, jo balui kinaaron or pani main nimagn chattaanon ko kshay karne kaa prayaas karti hai. ye dharaayen mitti or baaluu ko nadi ke muhane tathaa samast samudratat ke paas se bich samudr kii ore bahut dur tak baha le jaati hai.
 laharon ke aghat kaa prabhaav pani kii sataha se upar nikali hui bhoomi tak hi simit nahin rahata, varan samudr ke chhichley bhaagon kii tah par bhi padataa he. anubhav se maaloom hota he ki praaia: 30 meter kii gaharaai tak unki kshay karne kii shakti kaaryshil rahati he. sataha ke neeche laharon kaa kaary praaia: vaisaa hi hota he jaisaa badi hui ghaas ko hansiye se kaatane kaa, arthath yon samajhnaa chahie ki lehren apane aghat se samudr main duube hue shailon kii oonchaai main asamanta dur kar ek chauras sthaan banane kaa prayaas karti hai. sthaan sthaan par samudr kii gaharaai naapane se maaloom hota he ki samast bhubhag ke chaaron ore praaia: 30 meter kii gaharaai par ek chauras maidan sa he. is maidan kii samudri anaachhadan kaa maidan kehete hai.
 samudr or jhiilon ke prakritik gunon main keval aakaar kaa hi antar he. samudr jahaan ati vishaal evam athaah jalarashi he, jhil apekshaakrit bahut chota jalashay he. isi se jhil main uthi tarangon kaa veg evam jowarbhate kaa pariman samudr kii apeksha ati laghu hota he. falat: bhuprishth ke prati jhil kii apardi kriya praaia: samudr ke samaan hi hoti he, keval uski maatra jhil ke aakaar ke anuroop laghu ho jaati he.
 uparyukt vivaran main vibhinn prakritik karkon kii apardi or anaachhadi kriya evam usase utpann avsaad ityadi ke parivahan kaa vrut bataaya gaya he. yahan yah baat dhyaan dene yogya he ki prayek kaarak kaa kaaryakshetra vishisht he. vah apni kriya se utpann aparadit evam apaghatit padaarth ko apane kriyakshetra ke sabase nichle sthaan tak le jaataa he, jahaan se samay evam vaataavaran ke anusaar doosraa kaarak use apane prabhaav main lekar apane kriyakshetra kii sabase neeche kii sataha tak le jaataa he. udaahranarth, varshajal kii kriya se utpann apaghatit padaarth jal kii choti choti dhaaraon evam naaliyon dwaara nadi main pahunch jaati hai or phir nadi use samudr athwa jhil main pahunchaa detii he. is prakaar tushaar dwaara utpann shailakhand gurutvakarshan ke prabhaav se pahari ke tal main pahonchte hai or phir jab tak vah kisi anya kaarak ke prabhaav main na aa jaayan, vahiin sanchit pade rahete hai. himandi apni kriya se utpann avsaad ko parivahit kar apane galane ke sthaan tak le jaati he. vahaan uskaa prabhavakshetra samaapt ho jaataa he or phir vah avsaad nadi ke prabhaav main aa jaataa he.
 bhuprishth kaa sabase nichalaa sthaan samudr he. at: shailon ke apradan or apghaton se utpann avsaad kaa antim thikaana samudr hi he. avasthavishesh ke kaaran yah ho saktaa he ki yah padaarth maarg main kisi kisi sthaan par kuch kaal tak rukta hua aage bade; phir bhi, der saber, kabhi mand gati se, kabhi tej gati se, vah samudr kii ore yatra karata hi rahata he.
 avsaad ko samudr tak pahunchne kaa sabase adhik bhaar nadi ke upar he. is baat kaa pehle ullekh kiya ja chukaa he ki nadi main apane parivahit padaarth ko uske aakaar ke aadhaar par bajri, baaluu, mitti ityadi main vargeekrut karne kii shakti he. at: adhikansh avsaad motaa, madhyam or maheen teen virgon main vibhakt ho jaataa he, jo kramash: tat se adhikadhik duuri par jaakar nickshepit hote hai, arthath ek hi str ke tat ke nikatwale bhaag main kan bade or duuravaale bhaag main maheen or chote honge. kisi bhi ek sthaan par jyon jyon avsaad adhik maatra main sanchit hoga, vahaan kaa jal bhi apekshaakrit chhichhlaa hota jayega or iske falswaroop dhar kaa veg bhi kuch bad jayega. at: samast avsaad pehle kii apeksha kuch duuri par jaakar avakshepit hoga or prayek sthaan par sanchit avsaad kuch motaa ho jayega, yatha chote kankadon tathaa bajri ke upar moti baaluu, moti ke upar maheen baaluu or maheen baaluu ke upar mitti jamaa hogi. kuch kaal ke uparaant or adhik avsaad ke sanchit hone se samast pradesh phir or chhichhlaa ho jayega or tab avsaad kaa nickshepan pun: ek ek pag or aage pahunchne lagenge.
 yadi kisi kaaran uparyukt nickshepan centre main samudr kii tah dhire dhire khiskkar nichi hone lage or khisakane kii gati avsaad ke sanchit hone kii gati ke baraabar ho to adhikadhik avsaad ke sanchit hone ke baad bhi samudr kii antat: gaharaai jyon kii tyon bani rahegi or prayek sthaan par ek hi aakaar ke kanon kaa nickshepan chirkaal tak aviraam hota rahegaa.
 ek or dasha aisi bhi ho sakati he jab samudr kii tah ke khisakane kii gati avsaad ke sanchit hone kii gati se adhik ho jaay. us avasthaa main prabhaav ulta hoga or avsaad ke sanchit hone par bhi samudr adhikadhik gaharaa hota jayega. falat: vibhinn aakaar ke kanon ke nickshepan kaa sthaan kramash: ek ek pag tat kii ore badhata jayega.
 uparyukt pehali or teesri sthitiyon main vibhinn aakaar kii raashiyon kaa ekantaran hota he or duusari sthiti main samaan aakaar kaa avsaad moti moti raashiyon main sanchit ho jaataa he.
 adhikansh nadiyon dwaara laae hue avsaad kii maatra varsha rituon main bahut kam hoti he. at: varshakaal main avsaad bahut prachur maatra main samudr main nickshepit hota he. bahudhaa do uttarottar varsha rituon ke bich kii avadhi main sanchit avsaad kii maatra naganya hoti he. aisi sthiti main avsaad sanchayan ruuk rukkar hota he or ek varsha ritu main aae hue avsaad ko duusari ritu ke avsaad ke aane ke purv kuch kadaa hone tathaa dab jane kaa avasar mil jaataa he. uparishayi jal ke bhaar se avsaad ko dabane main sahaayta milti he. falat: uttarottar varsha rituon main aae hue avsaad pehle aae hue avsaadon se ekadam mishrit nahin hote, apitu pruthak pruthak starikaon main sanchit hote hai. is kriya ko starikabhavan kehete hai. pratyek starika kii motaai ek varsha ritu main aae hue avsaad kii maatra par nirbhar hogi. ausat main yah 2 se 4 millimetre tak hoti he.
 yadi avsaad kaa nickshepan kai varshon tak satat hota rahe, to spashtatya patali patali starikaon main sthaan par kuch mote staron main avsaad sanchit hoga or in staron kii motaai avsaad aane kii gati evam us avadhi par nirbhar hogi jisamen avsaad kaa nickshepan aviraam hota rahe.
 staron main sanchit avsaad ke kanon kii vyavastha par bahaav kii gati or disha kii sthirataa kaa prabhaav bhi padataa he. maheen mitti or maheen baaluu ke kan jal main bahut der tak nilambit rahete hai or bahut hi shanai: shanai: tah main baithte hai. unka nickshepan bhi apekshaakrit gahare pani main hota he, jahaan dhar ekadam shithil pad jaati he. aisi avasthaa main kanon ke sanchit hone kii vyavastha nirantar ek si bani rahati he or str suvyavasthti or niyamit banate hai. kanon ko jamane ke liye paryaapt samay miltaa he or str samudratah ke samaantar banate chale jate hai.
 iske vipareet moti baaluu or bajri ityadi ke sanchit hone kaa sthaan apekshaakrit chhichhlaa hota he. aise sthanon main dhar kii gati bahudhaa parivartansheel hoti he, kabhi mand ho jaati he or kabhi teevr. mand avasthaa main sanchit avsaad kaa upree bhaag, teevr gati kii avasthaa main aparidit hokar bahane lagata he or jahaan dhar mand ho vahaan pun: nickshepan ho jaataa he. is prakaar pun: nickshepit padaarth pehle str ke samaantar nahin hota. iske atirikt chhichley pani main, jahaan in mote kanon kaa nickshepan hota he, bahudhaa dhar kii disha bhi badalati rahati he. yah parivartan jowarbhata or prachand pawan ityadi ke kaaran hota rahata he. at: dhar kii disha ke saath saath avsaadeey staron kii disha bhi sthaniyat: badalati rahati he.
 is prakaar chhichley pani main sanchit avsaadeey shailon ke str bahudhaa samaantar na hokar ek duusare se kone banaate hai, jinaki maap sthaan sthaan par bhinn bhinn ho sakati he. is ghatana ko abhaasi sanstaran kehete hai. 
 kabhi kabhi avsaad kshetron main aisi sthiti hoti he ki jal kii tarangon kii chhap bhi avsaadeey staron main mudrit ho jaati he. chhichley pradeshon main, vishashakar jowarbhatantar katibandh main, tarangon kaa veg itnaa adhik haata he ki vahaan nickshepit baaluu or mitti unke sanketon par naachati phirti hai or bahudhaa unhen bhi tarang rup de detii hai. nae avsaad ke aane se purv yadi is tarangit baaluu ko sookhkar kuch ddadh hone kaa avasar mil jaay, to yah tarang rup surakshit rah jaataa he. bhaate kii avasthaa main avsaad ko sookhne evam ddadh ho jane kaa avasar bahudhaa mil jaataa he.
 isi prakaar kekadon, keedon makodon tathaa anya jantuon ke padchinh bhi jowarbhatantar pradesh main sanchit avsaad main surakshit rah ja sakate hai. kabhi kabhi varshajal kii boondon se bane aghatchinh bhi in avsaadon main surakshit ho jate hai.
 samudr main rahanevaale naanaa prakaar ke shalkadhari jantuon ke marane ke uparaant unke shalk samudratah main sanchit hone lagate hai. tarangon ke pravaah se bahudhaa ye shalk idhar udhar ludhakte rahete hai, jisase kalantar main ve tuutakar chur ho jate hai or nadi dwaara laai hui baaluu or mitti main mil jate hai. adhikansh shalk calcium carbonate ke bane hote hai or is prakaar calciummay avsaad, baaluu or mitti banati he. shuddh mitti, athwa baaluu, ke str keval unheen sthanon main sanchit ho pate hai jahaan shalkadhari jeev praaia: anupasthit hon. kabhi kabhi shalk tuutane se purv hi avsaad main dab jate hai or us avasthaa main ve jyon ke tyon surakshit ho jate hai. is prakaar surakshit shalkon ko jeevashm kehete hai.
 samudr ke gahare bhaagon main, jahaan nadi dwaara laai hui baaluu or mitti kaa avsaad nahin pahunch paata he, shalkon ke chure kaa shuddh avsaad nickshepit hota he, jisaki raashi kalantar main bahut prachur ho sakati he.
 is prakaar baaluu ke str chhichley pani main, mitti ke str apekshaakrit kuch gahare pani main or chooneydaar avsaad ke shail adhik gahare samudri bhaagon main sanchit hote hai.
 shushk evam ushnatapradhan deshon main jalawaashpan bahulata se hota he. in pradeshon main yadi koi aisi jhil ho jisamen nadiyon evam varshavah dwaara laae hue jalan kii maatra bhaap banakar ud janevaale jal kii apeksha kam ho, to vah jhil shanai: shanai: sookhne lagati he or kalantar main purnataya vinasht ho ja sakati he. nadiyon ke pani or varshavah main saadharantaya kuch na kuch lavan ghule rahete hai. at: jhil main nadiyon dwaara nity prati nayaa lavan padaarth aata rahata he. ushnata ke prabhaav se pani bhaap banakar ud jaataa he, parantu lavan peeche hi chhot jaataa he. at: jhil kaa pani uttarottar adhik lavniya athwa khaaraa hota jaataa he. kalantar main lavan itani adhik maatra main sanchit ho saktaa he ki jhil kaa jal usase santrupt ho jaae. isse adhik vaashpan se lavan avakshipt hone lagegaa, jisase avsaad lavniya ho jayega. yadi lavan ke avakshepan ke samay nadiyon dwaara laae hue avsaad kii maatra bahut kam ho, to praaia: vishuddh lavniya str avakshepit ho sakate hai. tibet kii anekon jhilein is kriya kii udhaaharan hai. vahaan varsha bahut kam hoti he, jisase jhilein uttarottar sookhti ja rahi hai or inaki tahon main lavniya str avakshepit ho rahe hai. pakistan ke sault ranj parvat main, khevda ke pradesh main sandha namak tathaa jipsom ke nikshep isi prakaar kisi pracheen sagar kii shakha ke sookhne se bane honge.
 isi prakaar vibhinn prakritik abhikartaaon kii kriya se bhu-prishthiya shailon kaa kshay evam apradan nirantar ho rahaa he or usase utpann avsaad antat: samudr ke gart main sanchit hota ja rahaa he. jyon jyon avsaad ke staron main vruddhi hoti he, nichevale staron ke upar nae aae hue padaarth kii daab badhati jaati he. praaia: 300 meter mote avsaadeey staron kii daab 80 kilogram prati varg centimetre hoti he. at: keval 60 meter mute staron ke sanchit hone par, sabase neeche ke staron par praaia: 13 kilogram prati varg centimetre kii daab padane lagegi. jalashay ke pani kii daab bhi kuch kam nahin hoti. prati ek meter pani kii daab 100 gram prati varg centimetre hoti he. in sabhi daabon ke prabhaav se avsaad ke gun nikatatam aakar aapas main ek duusare se gunth jate hai. inke bich kaa pani nikal jaataa he or ve shushkpraay ho jate hai. jal kii patali patali jhilliyaan kanon se phir bhi chipki rah ja sakati hai or unka tanaav kanon ko paraspar judaa rakhane main sahaayta detaa he.
 jalaashyon athwa aantarbhom jal main saadharantaya kuch na kuch lavan villin hote hai1 jab yah jal risataa hua avsaad main se bahata he, to kuch vibhinn kaarnon se isamen kaa kuch lavan avsaad ke kanon ke bich main avakshepit hokar, uske mukt kanon ko aapas main ddadh rup se sanyojit kar detaa he or avsaad kathor, subaddh pashaan main parivartit ho jaataa he. is prakaar sangyojan karanevaale lavenon main calcium carbonate, louh oxide, evam silica vishesh ullekhneey he. inamen se silica kaa bandhan sabase suddadh hota he. is prakaar bane hue pashaan kii jati avsaad ke padaarth par nirbhar hogi. yatha baaluu ke avsaad se bana shail athwa shell, batiyon ke samooh ke sangyojan se sangutikashm ityadi banenge. yadi mitti main thodi baaluu ho, to balua shail ityadi shail banenge.
 samudr vaa anya jalaashyon main avsaad staron athwa pararto main shanai: shanai: sanchit hota he. daab ke prabhaav se unke sampidit hone evam kisi na kisi lavan tathaa anya aadharak kii sahaayta se avsaad ke kan sanyojit ho jate hai. is kriya main bhi avsaad kaa starabhav bana rahata he. avsaad se utpann hone ke kaaran inhen avsaadeey shail bhi kehete hai.
 avsaadeey shail padaarth samudr athwa anya jalaashyon kii tah main bahut kaal tak sanchit hota rahata he. kalantar main bhusanchalan aadi kisi vrut ke prabhaav se vah sagar kii tah main se upar uthakar, parvat kaa rup dhaaran kar, mahadesh kaa bhaag ban saktaa he. yah ek pralayakari parivartan hota he. aisa hone se avsaadeey padaarth pun: prakritik abhikartaaon kii kriya kii prishthbhumi banaata he or unke prabhaav main aakar phir se kshay hota hua nae avsaad ko janm detaa he, jo tatkaaleen sagar kii tah main jaakar nickshepit hone lagata he. is prakaar bhuprishth kaa padaarth ninratar ek avsaadeey chakra main bhaag letaa rahata he. prayek chakra ke ant main sagar or mahadeshon kaa punassanthaan hota he or inamen nae thal or jal bhaagon kaa nirmaan hota he. is prakaar ke praaia: 4 brihat or 14 laghu chakra prithvi ke sampurna itihaas main ho chuke hai
