  pitrumedh yaa antyakarm yaa antyeshti yaa dah sanskaar 16 hindu dharm sanskaron main shodash aarthaath antim sanskaar he. mrityu ke pashchaat vedamantron ke uccharan dwaara kiye jane vaale is sanskaar ko dah-sanskaar, shmashankarm tathaa antyeshti-kriya aadi bhi kehete hai. isamen mrityu ke baad shav ko vidhi purvak agni ko samarpit kiya jaataa he. yah pratek hindu ke liye aavashyak he. keval sanyasi-mahatmaon ke liye—nirgri hone ke kaaran sharir chhot jane par bhoomisamadhi yaa jalsamadhi aadi dene kaa vidhaan he. kahin-kahin sanyasi kaa bhi dah-sanskaar kiya jaataa he hvas been deed wf Ed dxgsdejsfxedggxsgrddhr usamen koi dosha nahin mana jaataa he.sandarbh truti: tag ke liye samaapti tag nahin mila main kaha he-yadhyapi jivan ke sambandh main atyant kathor evam bhayanak kalpanaaon se lekar ucch evam sundartam kalpanaayen prakashit kii gayi hai, tathaapi tattvik baat yahi rahi he ki sharir marataa he na ki aatma.
 angrezi shabd ‘spirit’ evam bhartiya shabd aatma main dharmik evam darshanik drushti se arth-samya nahin he. pratham shabd jeevanochhvas kaa dyotak he or duusare ko bhartiya darshan main paramatma kii abhivyakti kaa rup diya gaya he. aatma amar he, sharir nashvan. gita main aayaa bhi he-
 nainan chindnti shastrani nainan dahati paavak:. na channe kledayantyapo na shoshyati maarut:..
 mrityu ke vishay main aadim kaal se lekar sabhy avasthaa tak ke logon main bhanti-bhanti kii dharanaayen rahi hai. kathopanishad main aayaa he-'jab manushya marataa he to ek sandeh utpann hota he, kuch logon ke mat se mrityuparant jeevatma kii satta rahati he, kintu kuch log aisa nahin maanate hai.' nachiketa ne is sandeh ko dur karne ke liye yama se prarthana kii he. mrityuparant jeevatma kaa astitv maanane waalon main kai prakaar kii dharanaayen paayi jaati hai. kuch logon kaa vishwaas he ki mriton kaa ek lok he, jahaan mrityuparant jo kuch batch rahata he, vah jaataa he. kuch logon kii dharna he ki sukrutyon evam dushkrityon ke falswaroop sharir ke atirikt praani kaa vidyamanansh kram se swarg evam narak main jaataa he. kuch log avaagaman evam punarjanm main vishwaas rakhte hai.
 brahmpurana ne aise vyaktiyon kaa ullekh kiya he, jinhen mrityu sukhad evam saral prathit hoti he; na ki pidajanak evam chintayukta. vah kuch yon he-'jo jhooth nahin bolta, jo mitra yaa snehi ke prati kritagn nahin he, jo aastik he, jo devpuja parayan he or brahmanon kaa sammaan karata he tathaa jo kisi se irshyaa nahin karata-vah sukhad mrityu paata he.' isi prakaar anushaasanparv ne vistaar ke saath akalmrityu evam deergh jivan ke kaarnon kaa varnan kiya he, vah kuch yon he-naastik, yajna na karne vaale, guruon evam shastron kii ajna ke ulanghankarta, dharm na jaanane vaale evam dushkarmi log alpaayu hote hai. jo charitravan nahin hai, jo sadachaar ke niyam todaa karte hai or jo kai prakaar se sambhog kriya karte rahete hai, ve alpaayu hote hai or narak main jate hai. jo krodh nahin karte, jo satyawadee hote hai, jo kisi kii hinsa nahin karte, jo kisi kii irshyaa nahin karte or jo kapati nahin hote, ve shatayu hote hai.
 bahut se granth mrityu ke aagaman ke sanketon kaa varnan karte hai, yatha-shaantiparv), deval, vaayu puraana, markendeya puraana, ling puraana aadi puraanon main mrityu ke aagaman ke sanketon yaa chihnon kii lambi-lambi suchiyaan milti hai. sthanbhav se adhik nahin likhaa ja saktaa, kintu udaahranarth kuch baaten di ja rahi hai. 
 shaantiparv ke anusaar jo arundhati, dhruv tara evam purna chandra tathaa duusare kii ankhon main apni chaaya nahin dekh sakate, unka jivan bas ek varsh kaa hota he; jo chandramandal main chhidr dekhte hai, ve keval chha: maas ke shesh jivan vaale hote hai; jo suryamandal main chhidr dekhte hai yaa paas kii sugandhit vastuon main shav kii gandh pate hai, unke jivan ke keval saat din bache rahete hai. asann mrityu ke lakshan ye hai-kaanon evam naak kaa jhuk janaa, ankhon evam daanton kaa rang parivartan ho janaa, sangyashoonyata, shariroshnata kaa abhaav, kapaal se dhooma nikalnaa evam achaanak baayin aankh se pani girnaa. 
 deval ne 12, 11 yaa 10 maas se lekar ek maas, 15 din yaa 2 dinon tak kii mrityu ke lakshanon kaa varnan kiya he or kaha he ki jab anguliyon se band karne par kaanon main swar kii dhamak nahin gyaat hoti yaa aankh main prakaash nahin dikhataa to samajhnaa chahie ki mrityu aane hi vaali he. 
 antim do lakshanon ko vayupurana evam lingapurana ne sabase bura mana he. munshi hirak jainti granth main dow aar. ji. harshe ne kai granthon ke aadhaar par likhaa he ki jab vyakti swapn main gadhaa dekhtaa he to uskaa maran nishchit-sa he, jab vah swapn main budhi kumari stri dekhtaa he to bhay, rog evam mrityu kaa lakshan samajhnaa chahie yaa jab trishul dekhtaa he to mrityu parilakshith hoti he.
 bharat ke adhikansh bhaagon main aisi pratha he ki jab vyakti maranasann rahata he yaa jab vah ab-tab rahata he, to log use khaat se utarkar pruthivi par lita dete hai. yah pratha europe main bhi he. 
 durbalibhawantan shalatruneshu darbhanastiry syonasmai bhavetyavarohayati. mantroktavnumantrayate. yatte krishnetyavadipayati..
 durbalan snaapayitwa tu shuddhchelabhisanvrutam. dakshinashirsan bhoomu bahishmatyaan niveshyet..
 asananamrityuna deya gau: savatsa tu purvawat. tadbhaave tu gaurev narkottarnaay c.. tada yadi na shaknoti daatu baitaranin tu gaam. shaktonyoruk tada dattva dadyachhreyo mritsya c..
 garudpurana main aayaa he:-
 nadeen baitaranin tartu dadyadwaitaranin c gamm. krishnastani sakrishnangi sa vai baitarani smruta..
 arthath; yama ke dwaar par baitarani naam kii nadi he, jo rakt evam paine astron se paripurna he; jo log marate samay gaudaan karte hai, ve us nadi ko gaay kii punch pakadakar paar kar jate hai. skandapurana jahaan baitarani kii charchaa he:-
 mrityukale prachpainti ye dhenu brahmanaay vai. tasya: puchhan samashritya te taranti c taan nrip..
 sankshep main vratodyapan yon he-putr yaa sambandhi maranasann vyakti ko snaan dwaara yaa pavitra jal se marjan karke yaa ganga jal pilaakar pavitra karata he, swayan snanasandhyaa se pavitra ho letaa he, deep jalaata he, ganesh evam vishnu kii puja-vandana karata he, puja kii saamagree rakhkar sankalp karata he:-
 atra pruthivyaa jambudwipe bhartkhande aryaavartekadeshe vishnorajnaya pravartmaansy brahmano dwitiyapararvay...
 ...amukthiyu amukgotra...
 ...amukashmahin mamatman: vrathgrahandivsadarbhy adhya yavatfalabhilashaadigruhithanaan nishkaamatya gruhithanaan c amukaamukvratanamakritodyapandoshaprihararth shrutismriti-puranoktatattadavratjsangfalpraptyarth vishnvaadinaan tattaddevanaa pripaye idan suvarnamgnidaiwatam amukgotrayamuksharman brahmanaay daasye on tatsat na mam iti sankalp...aadi-aadi. 
 nimantrit brahman ko sammanit karata he or pehle se sankalpit sona use detaa he or brahman ghoshit karata he-'sabhi vrath purna hon. udhyapan ke fal kii prapti ho.' sarvapraayshchit main putr chaar yaa teen vidwaan brahmanon yaa ek atmagyaani brahman ko 6, 3 yaa dedh varsh vaale praayshchitton ke niskriy rup main sona aadi kaa daan detaa he or isaki ghoshnaa karata he or vah ashauch ke uparant praayshchit karata he. maranasann vyakti ko yaa putr yaa sambandhi ko sarvapraayshchit karnaa padataa he. vah kshirkarm karke snaan karata he, panchgavy peetaa he, chandanalep evam anya padaarthon se ek brahman ko sammanit karata he, gopuja karke yaa uske sthaan par dhan kaa daan karata he.
 deshkalau sankirtya mam gyatagyatkamakamaskrudaskrutkayikavaachikmaansiktancergik-sprishtasprisht-bhuktabhukt-pitapitasakalpatkanupatakopapatakalaghupatakasankarikaranmalinikaranpatri- karanjatibhranshkarprakirnakadinaanavidhpatkaanaa nirasen dehavsaankale dehashuddhidwara shriparmeshwaraprityrthamimaa sarvapraayshchittapratyamnaibhutan yathashaktyalankrutan savatsaan gaan rudradevatamamukagotrayamuksharmane brahmanaay tubhyamahan sampradde on tatsat na mam.
 sarvapraayshchit ke uparant dash-daan hote hai. garudpurana ne mahadaan sanjyak anya daanon kii vyavastha di he, yatha-til, loha, sona, rooyee, namak, saat prakaar ke ann, bhoomi, gau; kuch anya daan bhi hai, yatha-chaataa, chandan, anguthi, jalpaatr, asana, bhojan, jinhen padadaan kaha jaataa he. garudpurana ke mat se yadi maranasann vyakti aatur-sanyas niyamon ke anusaar sanyas grahan kar letaa he, to vah avaagaman se chhutkaaraa paa jaataa he. adikaal se hi aisa vishwaas rahaa he ki marate samay vyakti jo vichaar rakhata he, usee ke anusaar daihik jivan ke uparant uskaa jeevatma akraant hota he, at: mrityu ke samay vyakti ko sansaarik moh-maaya chhodkar hari yaa shiv kaa samaran karnaa chahie or man hi man 'uun namo vasudevy' kaa jap karnaa chahie. bahut se vachanon ke anusaar use vaidic paath sunaanaa chahie.
 hiranyakeshipitrumedhasutra ke mat se aahitagni ke marate samay putr yaa sambandhi ko uske kaan main taittiriopanishad ke do anuwak kehane chahie. antyakarmadeepak kaa kathan he ki jab maranasann vyakti jap na kar sake to use vishnu yaa shiv kaa romantic rup man main dhaaran kar vishnu yaa shiv ke sahasr naam sunne chahie or bhagavadgita, bhagwat, ramayana, eshavasya aadi upanishdon evam samavedic mantron kaa paath sunanaa chahie.
 japesamarthshed hridaye chaturbhujan shankhachakragadapadmadharan pitambarakiritkeyurkustubhavanamaladharan romanirupan vishnu trishuldamrudhran trinetran gangadharan shivan vaa bhavayan sahasranamgitabhagwatbharataramayaneshavasyadyupanishad: paavamanadini sookhtani c yathasambhavan shrinuyat.
 upanishdon main bhi maranasann vyakti kii bhaawanaaon ke vishay main sanket milte hai. chaandogopenishad main aayaa he-'sabhi brahm he. vyakti ko aadi, ant evam isi sthiti ke rup main iskaa dhyaan karnaa chahie. isi kii ichha kii sristi manushya he. is vishwa main uski jo ichha hogi, usee ke anusaar vah ihalok se jane ke uparant hoga.
 sarvakhalvidan brahm tajjalaniti shant upasitath khalu kratumay: purusho yathakraturasmilloke purusho bhavati tathet: prety bhavati sa kratu kurvit. 
 antkaale c mamev smaranmukthvaa kalevarm. ya: prayaati sa madbhaavan yaati naastyatra sanshay:.. yan yan vaapi smaranbhavan tyajatyante kalevarm. tan tamevaiti kaunteya sadaa tadbhaav bhavit:..
 isi prakaar kii bhaavana prashnopenishad main bhi paayi jaati he. vahaan aisa aayaa he ki vichaar-shakti aatma ko ucchtar uthaati jaati he, jisase manushya-man ko aisa parigyaan hona chahie ki akhil brahmand main jitne bhautik padaarth yaa abhivyaktiyaan hai, ve sab ek hai or unamem ek hi vibhu rup samaaya hua he. bhagavadgita ne yahi bhaavana or adhik spasht rup se vyakt kii he-'vah vyakti, jo antkaal main mujhe samaran karata hua is jivan se vidaa hota he, vah mere paas aata he, isamen sanshay nahin he'. kintu ek baat smaraneey yah he ki antkaal main hi keval bhagwaan kaa samaran karne se kuch na hoga, jab jivan bhar aatma aisi bhaavana se abhibhoot rahata he, tabhi bhagwatprapti hoti he. aisa kaha gaya he-'vyakti mrityu ke samay jo bhi rup sochataa he, usee ko vah praapt hota he or yah tabhi sambhav he, jabaki vah jivan bhar aisa karata aayaa ho.'
 puraanon ke aadhaar par kuch nibandhon kaa aisa kathan he ki antkaal upasthit hone par vyakti ko, yadi sambhav ho to, kisi tirth-sthaan main le janaa chahie. shuddhitatva ne kurmpurana ko uddhrut kiya he-'ganga ke jal main, varanasi ke sthal yaa jal main, gangasagar main yaa uski bhoomi, jal yaa antariksh main marane se vyakti moksh paata he.' isi arth main skandapurana main aayaa he-'ganga ke taton se ek gavyuti tak kshetra hota he, itani dur tak daan, jap evam home karne se ganga kaa hi fal praapt hota he; jo is kshetra main marataa he, vah swarg jaataa he or pun: janm nahin paata'. puujaaratnakar main aayaa he-'jahaan jahaan shalagramshila hoti he, vahaan hari kaa nivas rahata he; jo shalagramshila ke paas marataa he, vah hari kaa parampad praapt karata he.' aisa bhi kaha gaya he ki yadi koi anarya desh main bhi shalagram se ek kos kii duuri par marataa he, vah vaikuntha paata he. isi prakaar jo vyakti tulsi ke van main marataa he yaa marate samay jiske mukh main tulsidal rahata he, vah karodon paap karne par bhi mokshapad praapt karata he. is prakaar kii bhavanaayen aaj bhi lokprasiddh hai.
 kurmpuranam- gangaayaan c jaale moksho varanasyaan jaale sthale. jaale sthale chantarikshe gangasagarasangame.. skande- tirad gavyutimaatram tu parit: kshetramuchyate. atra daanan japo homo gangaayaan naatr sanshay:.. atrasthastridivan yanti ye mruta na punarbhava:.puujaaratnakre- shalagramshila yatra tatra sannihitho hari:. tatsannighu tyajet pranan yaati vishno: paran padam.. lingapurane-shalagramsamipe tu kroshmaatram samantat:. keekatepi mrito yaati vaikunthabhavanan nar:.. vaishnavamrite vyas-tulsikaanne jantoryadi mrityurbhavet kvachit. sa nirbhartsy naran paapi lilyaev harin vishet.. prayankale yasyaasye diyate tulsidalam. nirvanan yaati pakshindra papakotirutopi sa:..
 kikat magadh desh kaa naam he, jise rugveda main aryadharm se baahar kii bhoomi kaha gaya he. or dekhie nirukt jahaan kikat desh ko anarya nivas kaha gaya he. shuddhiprakash ‘keekatepi’ ke sthaan par ‘kitkopi’ likhata he jo adhik samichin he, kintu yah sanshodhan bhi ho saktaa he.
 mrityu ke uttam kaal ke vishay main bhi kuch dharanaayen hai. shaantiparv main aayaa he- 'jo vyakti surya ke uttar disha main jane par marataa he yaa kisi anya shubh nakshatra evam muhoort main marataa he, vah sachmuch punyavan he.' yah bhaavana upanishdon main vyakt uttarayan evam dakshinyan main marane kii dharna par aadhaarit he. chaandogopenishad main aayaa he- 'ab chaahe log uski antyeshti kriya karen yaa na karen, vah archi: arthath prakaash ko praapt hota he, prakaash se din, din se chandra ke ardh prakaash, usase uttarayan ke chha: maas, usase varsh, varsh se surya, surya se chandra, chandra se vidyut ko praapt hota he. amanav use brahm kii ore le jaataa he. yah devon kaa maarg he; vah maarg, jisase brahm kii prapti hoti he. jo log is maarg se jate hai, ve maanav jivan main pun: nahin lautate. haan, ve nahin lautate.' aisi hi baat chaandogopenishad main aayi he, jahaan kaha gaya he ki panchagni-vidya jaanane vaale grihasth tathaa vishwaas evam tap karne vaale vanprastha evam parivrajak bhi devyan se jate hai. or jo log gramvasi hai, yagyaparayan hai, daan-dakshinayukta hai, dhooma ko jate hai, ve dhooma se raatri, raatri se chandra ke ardh andhkaar main, usase dakshinyan ke chha: maas, usase pitrulok, usase akaash evam chandra ko jate hai, jahaan ve karmfal pate hai or pun: usee maarg se laut aate hai. chaandogopenishad ne ek tisare sthaan kii ore sanket kiya he, jahaan keet-patang aadi lagaataar aate-jate rahete hai. 
 brihadaaranyakopenishad ne bhi devloag, pitrulok evam us lok kaa ullekh kiya he, jahaan keet, patang aadi jate hai. bhagavadgita ne bhi upanishdon ke in vachanon ko sookshm rup main kaha he-main un kaalon kaa varnan karunga, jab ki bhaktagan kabhi na lautne ke liye is vishwa se vidaa hote hai. agni, jyoti, din, shukla paksh, uttarayan surya ke chha:; jab brahmagyani in kaalon main marate hai, to brahmalok jate hai. dhooma, raatri, krishna paksh, dakshinyan surya ke chha: maason main marane vaale bhaktagan chandralok main jate hai or pun: laut aate hai. is vishay main ye do maarg, jo prakaashmaan evam andhakaarmay hai, sanathan hai. ek se jane vaala kabhi nahin lautataa, kintu duusare se aane vaala laut aata he. veydantasutra ne 'prakaash', 'din' aadi shabdon ko yathashrut shabdic arth main lene ko nahin kaha he; arthath uske mat se ye margon ke lakshan yaa str nahin hai, pratyut ye un devataaon ke pratik hai, jo mritatmaon ko sahaayta dete hai or devloak evam pitrulok ke margon main unhen le jate hai, arthath ve aativaahik evam abhimaani devtaa hai. shankar ne veydantasutra kii vyakhya main bataaya he ki jab bhishma ne uttarayan kii baat johi to isse yahi samajhnaa chahie ki vahaan archiraadi kii prashasti maatr he-jo brahmagyani he, vah yadi dakshinyan main mar jaataa he to bhi vah apane gyaan kaa fal paata he, arthath brahm ko praapt karata he. jab bhishma ne uttarayan kii baat johi to aisa karke unhone keval lokprasiddh prayog yaa aacharan ko manyata di or unhone yah bhi prakat kiya ki unamem yah shakti bhi thi ki ve apni ichhashakti se hi mar sakate hai, kyonki unke pita ne unhen aisa var de rakhaa tha. shankar evam veydantasutra ke vachanon ke rahete hue bhi lokprasiddh baat yahi rahi he ki uttarayan main maranaa uttam he.
 antyeshti ek sanskaar he. yah dwijon dwaara kiye jane vaale solah yaa isse bhi adhik sanskaron main ek he or manu, yajyavalcysmriti evam jatukarnya ke mat se yah vaidic mantron ke saath kiya jaataa he. ye sanskaar pehle striyon ke liye bhi hote the, kintu bina vaidic mantron ke or shudron ke liye bhi bina vaidic mantron ke. boudhayan pitrumedhasutra kaa kathan he ki prayek maanav ke liye do sanskaar rin-swaroop hai or ve hai, janm sanskaar evam mritak sanskaar. dah sanskaar tathaa shraadh aadi aahitagni evam smartagni ke liye bhinn-bhinn ritiyon se hote hai, tathaa un logon ke liye bhi jo shrout yaa smart koi agni nahin rakhte. jo stri he, baccha he, parivrajak he, jo dur desh main marataa he, jo akaal mrityu paata he yaa aatmahatya karata he yaa durghatanavash mar jaataa he; unke liye antyeshti-krity bhinn-bhinn prakaar ke hote hai. ek hi vishay kii krity-vidhiyon main shrautasutra evam grihyasutra vibhinn baaten kehete hai or aage chalakar madhya evam pashchaatyakalin yugon yugon main vidhiyaan or bhi vistrut hoti chali gayi hai. nirnayasindhu ne spasht kaha he ki, antyeshti prayek shakha main bhinn rup se ullikhit he, kintu kuch baaten sabhi shakhaon main ek-si hai. anty-karmon ke vistaar, abhaav evam upasthiti ke aadhaar par sutron, smritiyon, puraanon evam nibandhon ke kaal-kram-sambandhi nishkarsh nikaale gayi hai, kintu ye nishkarsh bahudhaa anumaanon evam vaiyaktik bhaawanaaon par hi aadhaarit hai.
 shrautasutron, grihyasutron evam pashchaatkaaleen granthon main ullikhit anty karmon ko upasthit karne ke purv rugveda ke paanch sookhton kaa anuwaad is prakaar he. in sookhton kii richaayen bahudhaa sabhi sutron dwaara prayukt hui hai or unka prayog aaj bhi antyeshti ke samay hota he or unamem adhikansh vaidic samhitaon main bhi paayi jaati hai. bhartiya evam paashchaatya tikaakaron ne in mantron kii tikaa evam vyakhya vibhinn prakaar se kii he.
 rugveda main pratham sookt kaa varnan is prakaar he-
 rugveda main dwitiya sookt kaa varnan is prakaar he-
 rugveda main tritiy sookt kaa varnan is prakaar he-
 rugveda main chaturth sookt kaa varnan is prakaar he-is sookt ke teen se lekar chha: tak ke mantron ko chhodkar anya mantra antyeshti par prakaash nahin daalate, at: ham keval chaar mantron ko hi anudit karenge. 
 1, 2. pratham do mantra twashta kii kanya evam vivasvan ke vivaar evam vivasvan se utpann yama evam yami ke janm kii ore sanket karte hai. nirukt main donon kii vyakhya vistaar se di hui he. saraswati kii stuti vaale mantra atharvaveda main bhi paye jate hai. or kushiksutra main unhen atharvaveda ke saath antyeshti krity ke liye prayukt kiya gaya he. 
 3. "sarvavijna pusha, jo pashuon ko nasht nahin hone detaa or vishwa kii raksha karata he, tumhen is lok se bheje. vah tumhen in pitaron ke adheen kar de or agni tumhen jaanane vaale devon ke adheen kar de. 
 4. vah pusha jo is vishwa kaa jivan he, jo swayan jivan he, tumhaari raksha kare. ve log jo tumse aage gayi hai maarg main tumhaari raksha karen. savita dev tumhen vahaan pratishthapit kare, jahaan sundar karm karne vaale jaakar nivas karte hai. 
 5. pusha in sabhi dishaao ko kram se jaanata he. vah hamen us maarg se le chale, jo bhay se rahit he. vah samrudhidaata he, prakaashmaan he, uske saath sabhi shoorveer hai; vah vijna hamaare aage bina kisi truti ke bade. 
 6. pusha margon ke sammukh sthit he, vah swarg ko jane vaale margon or pruthivi ke margon par khadaa he. hamako priy lagane vaala vah donon lokon ke sammukh khadaa he or vah vijna donon lokon main aata-jaataa rahata he."
 rugveda main pancham sookt kaa varnan is prakaar he-
 yah avlokaneey he ki 'pitru-yajna' shabd rugveda main aayaa he. iskaa kya taatpary he? hamen yah samaran rakhana he ki rugveda kii richaayen kisi ek vyakti ke marane ke uparant ke krityon kii ore sanket karti he. unka sambandh purvapurushon kii shraadh-kriyaaon se nahin he. purvapurushon se, jinhen barhishad: evam agnishwatta kaha gaya he, turant ke mritatma ke prati sneh pradarshit karne ke liye utsukata avashya prakat kii gayi he. purvapurushon ko 'havi:' diya gaya he or ve use grahan karte hai, aisa pradarshit kiya gaya he. taittiriya samhita main diye gayi mantron ke uddeshy se uparyukt rigvedic mantron kaa uddeshy pruthak he. yah baat thik he ki taittiriya samhita ke teen mantra rugveda ke hai or ve pind-pitruyajna main prayukt hote hai. kintu yah kehane ke liye koi tark nahin he ki rugveda kaa 'pitruyajna', pind-pitruyajna se adhik pracheen he. yah sambhav he ki ye donon vibhinn baton kii ore sanket karte hue samakalik prachlan ke hi dyotak hon.
 somayajna yaa satr ke liye dikshit vyakti ke mar jane par jo krity hote the, unka varnan aashvalyan shrautasutra main hua he. isamen aayaa he-"jab dikshit mar jaataa he, to uske sharir ko ve tirth se le jate hai, use us sthaan par rakhte hai, jahaan avbhruth hone vaala tha or use un alankaranon se sajaate hai, jo bahudhaa shav par rakhe jate hai. ve shav ke sir, chehre evam sharir ke bal or nakh katate hai. ve nald kaa lep lagaate hai or shav par naldon kaa haar chadhaate hai. kuch log antadiyon ko katkar unase mel nikaal dete hai or unamem prishadajya bhar dete hai. ve shav ke paanv ke baraabar naveen vastra kaa ek tukdaa kaat lete hai or usase shav ko is prakaar dhank dete hai ki anchal pashchim disha main pad jaataa he or shav ke paanv khule rahete hai. kapade ke tukade kaa bhav putr aadi le lete hai. 
 shav ke vastra ko 'shav vastram' yaa 'shav aachhadanam' kehete hai jise bolchaal kii bhashaa main 'kafan' kehete hai.
 mrit kii shrout agniyaan araniyon par rakhi rahati hai, shav ko vedi se baahar laayaa jaataa he or dakshin kii ore le jate hai, gharshan se agni utpann kii jaati he or usee main shav jala diya jaataa he. shmashaan se lautne par unhen din kaa kaary samaapt karnaa chahie. duusare din praat: shastron kaa paath, stotron kaa gayan evam sastavon kaa gayan bina duharaye evam bina 'him' swar uccharit kiye hota he. usee din purohit log grahon ko lene ke purv tirthon se aate hai, daahine haath ko unchaa karke shmashaan kii parikrama karte hai or nimna prakaar se uske chaturdik baith jate hai; hota shmashaan ke pashchim main, adhvaryu uttar main, adgaata adhvaryu ke pashchim or brahma dakshin main. iske uparant dhime swar main 'aayam gau: prushnirakramit' se armbh hone vaala mantra gaate hai. gayan samaapt hone ke uparant hota apane baayen haath ko shmashaan kii ore karke shmashaan kii teen parikrama karata he or bina 'om' kaa uccharan kiye udgaata ke gayan turant pashchaat dhimen swar main stotriy kaa paath karata he or nimna mantron ko, jo yama evam yamyyanon ke mantra hai, kahata he; yatha-rugveda.unhen rugveda ke saath samaapt karnaa chahie or iske uparant kisi ghade main asthiyaan ekatra kerani chahie, ghade ko tirth kii taraf se le janaa chahie or us asana par rakhana chahie, jahaan mrit yajmaan baithta tha.
 shankhayan shrautasutra ne aahitagni kii antyeshti-kriya ke vishay main vistaar ke saath likhaa he. katyayan shrautasutra ne yahi baaten sankshep main kahi he. katyayan shrautasutra ne kesh evam nakh kaatane evam mel padaarth nikaal dene kii charchaa kii he. kushiksutra evam shankhayan shrautasutra ne bhi in sab baton kii ore sanket kiya he or itnaa jod diya he ki yadi ve dahini ore se antadiyaan katkar nikaalte hai, to unhen pun: darbh se si dete hai yaa ve keval sharir ko snaan kara dete hai, use vastra se dhank dete hai, sanvaarte hai, asandi par, jis par kaala mrigcharm bicha rahata he, rakh dete hai, us par nald kii maala rakh dete hai, or use naveen vastra se dhank dete hai. satyasarh shrautasutra evam gautamapitrumedhasutra main bhi aisi baaten di hui hai or yah bhi he ki shav ke haath evam pair ke anguthe shwet sutron yaa vastra ke anchal bhaag se band diye jate hai or asandi udumbar lakdi kii bani hoti he. kushiksutra ne atharvaveda ke bahut-se mantron kaa ullekh kiya he, jo chita jalaane par evam havi dete samay kahe jate hai.
 shatapath brahman kaa kathan he ki pathar evam mitti ke bane yajna-paatr kisi brahman ko daan de dene chahie, kintu log mitti ke paatro ko shavvaahan samajhate hai, at: unhen jal main phenk dena chahie. anustarani kii vapa nikaalkar usase mrit ke mukh evam sir ko dhank dena chahie or aisa karte samay 'agnervarm' kaa paath karnaa chahie. pashu ke donon vrikk nikaalkar mrit ke haathon main rakh dene chahie-dahinaa vrikk daahine haath main or bayen baayen haath main-or 'atidrav' kaa keval ek baar paath karnaa chahie. vah pashu ke hriday ko shav ke hriday par rakhata he, kuch logon ke mat se bhaat yaa jau ke aate ke do pind bhi rakhata he.
 katyayan shrautasutra ke anusaar anustarani pashu ko kaan ke paas ghayal karke maaraa jaataa he. jatukarnya ke mat se shav ke vibhinn bhaagon par pashu ke unheen bhaagon ke ang rakhe jate hai. kintu katyayan ise nahin maanate, kyonki aisa karne par jalaane ke pashchaat asthiyon ko ekatra karte samay pashu kii asthiyaan bhi ekatra ho jaayengi, at: unke mat se keval maance bhaag hi shav ke angon main lagaana chahie. shatapath brahman aashvalyangriysutra ne kaha he ki pashu kaa prayog vikalp se hota he, arthath yaa to pashu kaata ja saktaa he yaa chhod diya ja saktaa he yaa kisi brahman ko de diya ja saktaa he. shankhayanshrautasutra kaa kathan he ki maare gayi yaa jivit pashu ke donon vrikk peeche se nikaalkar dakshin agni main thodaa garm karke mrit ke donon haathon main rakh dene chahie or 'atidrav' kaa paath karnaa chahie. shav ke angon par pashu ke vahi ang kaat-katkar rakh detaa he or pun: uski khaal se shav ko dhankkar pranita ke jal ko aage le jate samay vah 'imam agne' kaa aahvaan ke rup main paath karata he. apana bayen ghutana modakar vah dakshin-agni main ghrit kii chaar aahuti yah kahkar daalata he-'agni ko swaha! som ko swaha! lok ko swaha! anumati ko swaha!' paanchavin aahuti shav kii chaati par yah kahkar di jaati he, 'jahaan se tu utpann hua he! vah tujhse utpann ho, na na. swarglok ko swaha'.
 iske uparant aashvalyan grihyasutra yah bataata he ki yadi aahvaneey agni yaa garhapaty yaa dakshin agni shav ke paas pratham pahunchati he yaa sabhi agniyaan ek saath hi shav ke paas pahunchati hai, to kya samajhnaa chahie; or jab shav jalataa rahata he to vah us par mantrapath karata he. jo vyakti yah sab jaanata he, uske dwaara jalaaye jane par dhooma ke saath mrit vyakti swarglok jaataa he, aisa hi gyaat he. 'eme jeeva:' ke paath ke uparant sabhi log daahine se baayen ghumkar bina peeche dekhe chal dete hai. ve kisi sthir jal ke sthal par jate hai or usamen ek baar dubkee lekar or donon haathon ko upar karke mrit kaa gautra, naam uccharit karte hai, baahar aate hai, doosraa vastra pahante hai, ek baar pahane hue vastra ko nichodte hai or apane kuraton ke saath unhen uttar kii ore dur rakhkar ve taron ke udai hone tak baithe rahete hai yaa suryaast kaa ek ansh dikhaai detaa he to ve ghar laut aate hai, chote log pehle or boode log ant main pravesh karte hai. ghar lautne par ve pathar, agni, gobar, bhune jau, til evam jal sparsh karte hai. or jahaan anya krity bhi diye gayi hai, yatha snaan karnaa, jal-tarpan karnaa, bail ko choona, aankh main anjan lagaana tathaa sharir main angaraag lagaana.
 shatapath brahman evam parskar grihyasutra ne spasht likhaa he ki jiskaa upanayan sanskaar ho chukaa he, uski antyeshti kriya usee prakaar kii jaati he, jis prakaar shrout agnihotra karne vaale vyakti kii, antar keval itnaa hota he ki aahitagni teenon vaidic agniyon ke saath jala diya jaataa he, jiske paas keval smart agni yaa aupasana agni hoti he, vah uske saath jala diya jaataa he or saadhaaran logon kaa shav keval saadhaaran agni se jalaayaa jaataa he. deval kaa kathan he ki saadhaaran agni ke prayog main chandal kii agni yaa ashuddh agni yaa sutakagrih-agni yaa patit ke ghar kii agni yaa chita kii agni kaa vyavhaar nahin karnaa chahie. pitadayita ke mat se jisane agnihotra na kiya ho, uske liye 'asmat tvam aadi' mantra kaa paath nahin karnaa chahie. parskar grihyasutra ne vyavastha di he ki ek hi gaanv ke rahane vaale sambandhi ek hi prakaar kaa krity karte hai, ve ek hi vastra dhaaran karte hai, yagyopavit ko daahine kandhe se latakaate hai or baayen haath kii chauthi angulii se vaajasaneyi samhita ke saath jal tarpan karte hai tathaa dakshinabhimukh hokar jal main dubkee lete hai or anjali se ek baar jal tarpan karte hai. 
 aapstamb dharmasutra kaa kathan he ki jab kisi vyakti kii mata yaa pita kii saatvin peedi ke sambandhi yaa jahaan tak vanshavali gyaat ho, vahaan tak ke vyakti marate hai, to ek varsh se chote bacchon ko chhodkar sabhi logon ko snaan karnaa chahie. jab ek varsh se kam avasthaa vaala baccha marataa he to mata-pita evam unako jo bachche kaa shav dhote hai, snaan karnaa chahie. uparyukt sabhi logon ko bal nahin sanvaarane chahie, baalo se dhul hataa deni chahie, ek hi vastra dhaaran karnaa chahie, dakshinabhimukh hona chahie, pani main dubkee lagaani chahie, mrit ko teen baar jal tarpan karnaa chahie or nadi yaa jalashay ke paas baith janaa chahie. iske pashchaat gaanv ko laut janaa chahie tathaa striyaan jo kuch kahen use karnaa chahie. yajyavalcysmriti ne bhi aise niyam diye hai or 'ap na: shoshuchad agham' ke paath kii vyavastha di he. 
 gautamapitrumedhasutra ke mat se chita kaa nirmaan yagyiya vriksh kii lakdi se karnaa chahie or sapind log jinamein striyaan or visheshat: kam avasthaa vaali sabase aage rahati hai. chita par rakhe gayi shav par apane vastra ke antbhaag se hawa karte hai, antyeshti kriya karne vaala ek jalpurna gadaa letaa he or apane sir par darbhendu rakhata he or teen baar shav kii parikrama karata he. purohit ghade par ek pathar yaa kulhadi se dhimi chot karata he or 'ima aap: aadi' kaa paath karata he. jab toote ghade se jal kii dhar baahar nikalne lagati he to mantra ke shabdon main kuch parivartan ho jaataa he, yatha 'asmin loke' ke sthaan par 'antarikshe aadi'. antyeshtikarta khadey rup main jalpurna ghade ko peeche phenk detaa he. iske uparant 'tasmaat tvamdhijatosi......asau swargay lokay swaha' ke paath ke saath shav ko jalaane ke liye chita main agni prajvalit karata he. shatapath brahman kaa kathan he ki ghar ke log apni dahini jaanghon ko peetate hai, anchal se shav par hawa karte hai or teen baar shav kii baayen ore hokar parikrama karte hai tathaa 'ap na: shoshuchadagham' padhate hai. isane aage kaha he ki shav kisi gaadi main yaa chaar purushon ke dwaara dhoya jaataa he or dhote samay chaar sthanon par roka jaataa he or un chaaron sthanon par prithvi khod di jaati he or usamen bhaat kaa pind 'pusha tvet:' evam 'ayurvishvaayu:' mantron ke saath aahuti ke rup main rakh diya jaataa he. varah puraana ke anusaar puranic mantron kaa uccharan karnaa chahie, antyeshtikarta ko chita kii parikrama kerani chahie or uske us bhaag main agni prajvalit kerani chahie jahaan par sir rakhaa rahata he.
 shav ko le jane ke vishay main kai prakaar ke niyamon kii vyavastha he. hamane upar dekh liya he ki shav gaadi main le jaaya jaataa tha yaa sambandhiyon yaa naukaron dwaara vishisht prakaar se bane palang yaa kursi yaa arathi dwaara le jaaya jaataa tha. is vishay main kuch sutron, smritiyon, tikaaon evam anya granthon ne bahut-se niyam pratipaadit kiye hai. ramayana main aayaa he ki dasharath kii mrityu par unke purohiton dwaara shav ke aage vaidic agniyaan le jaayi ja rahi thim, shav ek palki main rakhaa hua tha, naukar dho rahe the, sone ke sikke evam vastra arathi ke aage daridron ke liye phenke ja rahe the. saamaanya niyam yah tha ki teen ucch varnon main shav ko mrit vyakti ke varna vaale hi dhote the or shudra ucch varna kaa shav tab tak nahin dho sakate the, jab tak us varna ke log nahin paye jate the. ucch varna ke log shudra ke shav ko nahin dhote the or is niyam kaa paalan karne par tatsambandhi ashauch mrit vyakti kii jati se nirnit hota tha. brahmacharee ko kisi vyakti yaa apni jati ke kisi vyakti ke shav ko dhone kii ajna nahin thi, kintu vah apane mata-pita, guru, acharya evam upaadhyaay ke shav ko dho saktaa tha or aisa karne par use koi kalmsh nahin lagata tha. guru, acharya or upaadhyaay kii paribhaasha yajyavalcysmriti ne di he. yadi koi brahmacharee uparyukt paanch vyaktiyon ke atirikt kisi anya kaa shav dhota tha, to uskaa brahmacharyavrat khandit mana jaataa tha or use vratalope kaa praayshchit karnaa padataa tha. manusmriti kaa kathan he ki jo log swajaateey vyakti kaa shav dhote hai, unhen vastrasahit snaan karnaa chahie; neem kii pattiyaan daant se chabani chahie; aachman karnaa chahie; agni, jal, gobar, shwet sarson kaa sparsh karnaa chahie; dhire se kisi pathar par pair rakhana chahie or tab ghar main pravesh karnaa chahie. sapindon kaa yah kartavya he ki ve apane sambandhi kaa shav dhoen, aisa karne ke uparant unhen keval snaan karnaa hota he, agni ko choona hota he or pavitra hone ke liye ghrit pinaa padataa he.
 sapindrahit brahman ke mrit sharir ko dhone vaale kii parasharamadhaveey ne badi prashansa kii he or kaha he ki jo vyakti mrit brahman ke sharir ko dhota he, vah prayek pag par ek-ek yajna ke sampaadan kaa fal paata he or keval pani main dubkee lene or pranayam karne se hi pavitra ho jaataa he. manusmriti kaa kathan he ki jo vyakti kisi sapindrahit vyakti ke shav ko premavash dhota he, vah teen dinon ke uparant hi ashaucharahit ho jaataa he. adipurana ko uddhrut karte hue haralata ne likhaa he ki yadi koi kshatriya yaa vaisya kisi daridr brahman yaa kshatriya ke yaa daridr vaisya ke shav ko dhota he, vah bada yash evam punya paata he or snaan ke uparant hi pavitra ho jaataa he. saamanyat: aaj bhi ek hi jati ke log shav ko dhote hai yaa saath jate hai or vastrasahit snaan karne ke pashchaat pavitra maan liye jate hai. kuch madhyakaal kii tikaaon, yatha mitakshra ne jati-sankeernata kii bhaavana se prerit hokar vyavastha di he ki "yadi koi vyakti premavash shav dhota he, mrit ke parivaar main bhojan karata he or vahiin rah jaataa he to vah das dinon tak ashauch main rahata he. yah niyam tabhi lagu hota he, jab ki shav ko dhone vaala mrit kii jati kaa rahata he. yadi brahman kisi mrit shudra ke shav ko dhota he, to vah ek maas tak apavitra rahata he, kintu yadi koi shudra kisi mrit brahman ke shav ko dhota he to vah das dinon tak ashauch main rahata he." kurm puraana ne vyavastha di he ki yadi koi brahman kisi mrit brahman ke shav ko shulk lekar dhota he yaa kisi anya swaarth ke liye aisa karata he to vah das dinon tak apavitra main rahata he or isi prakaar koi kshatriya, vaisya evam shudra aisa karata he to kram se 12, 15 evam 30 dinon tak apavitra rahata he.
 vishnu puraana kaa kathan he ki yadi koi vyakti shulk lekar shav dhota he to vah mrit vyakti kii jati ke liye vyavasthit avadhi tak apavitra rahata he. harit ke mat se shav ko maarg ke gaanvon main hokar nahin le janaa chahie. manusmriti evam vruddh-harit kaa kathan he ki shudra, vaisya, kshatriya evam brahman kaa mrit sharir kram se gram yaa basti ke dakshini, pashchimi, uttari evam purvi maarg se le janaa chahie. yama evam garud puraana kaa kathan he ki chita ke liye agni, kashtha, trin, havi aadi ucch varnon kii antyeshti ke liye shudra dwaara nahin le janaa chahie, nahin to mrit vyakti sadaa pretavastha main hi rah jaayegaa. haralata kaa kathan he ki yadi shudron dwaara lakdi le jaayi jaye to brahman ke shav ke chita-nirmaan ke liye brahman hi prayukt hona chahie. smritiyon evam puraanon ne vyavastha di he ki shav ko nahalaakar jalaana chahie, shav ko nagn rup main kabhi nahin jalaana chahie. use vastra se dhankaa rahanaa chahie, us par pushp rakhane chahie or chandan lep karnaa chahie; agni ko shav ke mukh kii ore le janaa chahie. kisi vyakti ko kachi mitti ke paatr main pakaa hua bhojan le janaa chahie, kisi anya vyakti ko us bhojan kaa kuch ansh maarg main rakh dena chahie or chandal aadi ke liye vastra aadi daan karnaa chahie. brahm puraana kaa kathan he ki shav ko shmashaan le jate samay vaadyayantron dwaara paryaapt ninaad kiya jaataa he.
 shav ko jalaane ke uparant, antyeshti kriya ke ang ke rup main karta ko vapan karwaanaa padataa he or uske uparant snaan karnaa hota he, kintu vapan ke vishay main kai niyam hai. smriti-vachan yon he-'dadhi-munch banvaanaa saat baton main ghoshit he, yatha-gangatat par, bhaskar kshetra main, mata, pita yaa guru kii mrityu par, shrautagniyon kii sthapana par evam somayajna main.' antyakarmadeepak kaa kathan he ki antyeshti kriya karne vaale putr yaa kisi anya karta ko sabase pehle vapan karakar snaan karnaa chahie or tab shav ko kisi pavitra sthal par le janaa chahie tathaa vahaan snaan karana chahie, yaa yadi aisa sthaan vahaan na ho to shav ko snaan karaane vaale jal main ganga, gaya yaa anya tirthon kaa aavahan karnaa chahie. iske uparant shav par ghi yaa til ke tel kaa lep karke pun: use nahlaana chahie, nayaa vastra pehanaanaa chahie, yagyopavit, gopichndan, tulsi kii maala se sajaana chahie or sampoorn sharir main chandan, kapur, kunkum, kasturi aadi sungadhit padaarthon kaa prayog karnaa chahie. yadi antyeshti kriya raatri main ho to vapan raatri main nahin hona chahie, balki duusare din hona chahie. anya smritiyon ne duusare, tisare, paanchaven yaa saatven din yaa gyarahawein din ke shraadhakarm ke purv kisi din bhi vapan kii vyavastha di he. aapstamb dharmasutra ke mat se mrit vyakti se chote sabhi sapind logon ko vapan karana chahie. madanaparijaat kaa kathan he ki antyeshti karta ko vapan-karm pratham din tathaa ashauch kii samaapti par karana chahie, kintu shuddhiprakash ne mitakshra ke mat kaa samarthan karte hue kaha he ki vapan-karm kaa din sthaan-vishesh kii parampara par nirbhar he. varanasi sampradaay ke mat se karta antyeshti karm ke samay vapan karaata he, kintu mithila sampradaay ke mat se antyeshti ke samay vapan nahin hota. garud puraana ke mat se ghor rudan shavadah ke samay kiya janaa chahie, kintu dah-karm evam jal-tarpan ke uparant rudan-kaary nahin hona chahie.
 sapindon evam samaanodakon dwaara mrit ke liye jo udakkriya yaa jalawaan hota he, uske vishay main mataiky nahin he. aashvalyan grihyasutra ne keval ek baar jal-tarpan kii baat kahi he, kintu satyasharh shrautasutra aadi ne vyavastha di he ki tilmishrit jal anjali dwaara mrityu ke din mrit kaa naam evam gautra bolkar teen baar diya jaataa he or aisa hi pratidin gyarahawein din tak kiya jaataa he. gautam dharmasutra evam vasishtha dharmasutra ne vyavastha di he ki jaldaan sapindon dwaara pratham, tisare, saatven evam nawein din dakshinabhimukh hokar kiya jaataa he, kintu hardutt kaa kathan he ki sab milakar 75 anjaliyaan deni chahie, kintu unke desh main parampara yah thi ki pratham din anjali dwaara teen baar or aage ke dinon main ek-ek anjali adhik jal diya jaataa tha. vishnu dharmasutra, prachetha evam pathinsi ne vyavastha di he ki mrit ko jal evam pind das dinon tak dete rahanaa chahie. 
 shuddhiprakash ne grihyaparishisht ke katipay vachan uddhrut kar likhaa he ki kuch ke mat se keval 10 anjaliyaan or kuch ke mat se 100 or kuch ke mat se 55 anjaliyaan di jaati hai, at: is vishay main logon ko apni vaidic shakha ke anusaar parampara kaa paalan karnaa chahie. yahi baat aashvalaay grihyasutra ne bhi kahi he. garud puraana ne bhi 10, 55 yaa 100 anjaliyon kii charchaa kii he. kuch smritiyon ne jati ke aadhaar par anjaliyon kii sankhya di he. prachetha ke mat se brahman, kshatriya, vaisya evam shudra mritak ke liye kram se 10, 12, 15 evam 30 anjaliyaan di jaani chahie. yama ne likhaa he ki naabhi tak pani main khadey hokar kis prakaar jal dena chahie or kaha he ki devon evam pitaron ko jal main or jinka upanayan sanskaar na hua ho, unke liye bhoomi main khadey hokar jal tarpan karnaa chahie. devyajik dwaara uddhrut ek smriti main aayaa he ki mrityu kaal se aage 6 pind nimna rup main diye jane chahie; mrityu sthal par, ghar kii dehali par, chauraahey par, shmashaan ke maarg par jahaan shav yatri rukate hai, chita par tathaa asthiyon ko ekatra karte samay. smritiyon main aisa bhi aayaa he ki lagaataar das dinon tak tel kaa deepak jalaana chahie, jalpuran mitti kaa gadaa bhi rakhaa rahanaa chahie or mrit kaa naam-gautra kahkar dopaher ke samay ek mutthi bhaat bhoomi par rakhana chahie. ise pathey shraadh kaha jaataa he, kyonki isse mrit ko yamalok jane main sahaayta milti he. kuch nibandhon ke mat se mrityu ke din sapindon dwaara vapan, snaan, gram evam ghar main pravesh kar lene ke uparant nagn-prachhaadan naamak shraadh karnaa chahie. nagn-prachhaadan shraadh main ek ghade main anaaj bharaa jaataa he, ek paatr main ghrit evam samarthy ke anusaar sone ke tukade yaa sikke bhare jate hai. annapurn ghade kii gardan vastra se bandhi rahati he. vishnu kaa naam lekar donon paatr kisi kuleen daridr brahman ko de diye jate hai.
 smritiyon evam puraanon ke mat se anjali se jal dene ke uparant pake hue chaaval yaa jau kaa pind tilon ke saath darbh par rakh diya jaataa he. is vishay main do mat hai. yajyavalcysmriti ke mat se pindpitruyajna kii vyavastha ke anusaar teen dinon tak ek-ek pind diya jaataa he; vishnu dharmasutra ke mat se ashauch ke dinon main pratidin ek pind diya jaataa he. yadi mrit vyakti kaa upanayan hua he to pind darbh par diya jaataa he, kintu mantra nahin padhaa jaataa, yo pind pathar par bhi diya jaataa he. jal to prayek sapind yaa anya koi bhi de saktaa he, kintu pind putr detaa he; putraheenta par bhai yaa bhatija detaa he or unke abhaav main mata ke sapind, yatha-mamaa yaa mamera bhai aadi dete hai. waisi sthiti main jab pind teen dinon tak diye jate hai yaa jab ashauch keval teen dinon kaa rahata he, shatathap ne pindon kii sankhya10 di he or parskar ne unhen nimna rup se baanta he; pratham din 3, duusare din 4 or tisare din 3. kintu daksh ne unhen nimna rup main baanta he; pratham din main ek, duusare din 4 or tisare din 5. parskar ne jati ke anusaar kram se 10, 12, 15 evam 30 pindon kii sankhya di he. varanasi sampradaay ke mat se shavadah ke samay 4, 5 yaa 6 pind tathaa mithila sampradaay ke anusaar keval ek pind diya jaataa he. grihyaparishisht evam garud puraana ke mat se un sabhi ko, jinhone mrityu ke din karm karnaa armbh kiya he, chaahe ve sagotra hon yaa kisi anya gotra ke hon, dis dinon tak sabhi karm karne padate hai. aisi vyavastha he ki yadi koi vyakti karm karata aa rahaa he or isi bich main putr aa upasthit ho to pratham vyakti hi 10 dinon tak karm karata rahata he, kintu gyarahawein din kaa karm putr yaa nikat sambandhi karata he. matsay puraana kaa kathan he ki mrit ke liye pindadaan 12 dinon tak hona chahie, ye pind mrit ke liye duusare lok main jane ke liye pathey hote hai or ve use santusht karte hai. mrit 12 dinon ke uparant mritatmaon ke lok main chalaa jaataa he, at: in dinon ke bheetar vah apane ghar, putron evam patni ko dekhtaa rahata he.
 jis prakaar ek hi gotra ke sapindon evam samaanodakon ko jal-tarpan karnaa anivaary he, usee prakaar kisi vyakti ko apane naanaa tathaa apane do anya purvapurushon evam acharya ko unki mrityu ke uparant jal dena anivaary he. vyakti yadi chaahe to apane mitra, apni vivaahita bahin yaa putree, apane bhaanje, shvashur, purohit ko unki mrityu par jal de saktaa he. parskargriysutra ne ek vicitra reeti kii ore sanket kiya he. jab sapind log snaan karne ke liye jal main pravesh karne ko udyat hote hai or jab ve mrit ko jal dena chaahate hai to apane sambandhiyon yaa saale se jal ke liye is prakaar prarthana karte hai-'ham log udakkriya karnaa chaahate hai', is par doosraa kahata he-'aisa karo kintu pun: na aana.' aisa tabhi kiya jaataa tha, jab ki mrit 100 varsh se kam aayu kaa hota tha, kintu jab vah 100 varsh kaa yaa isse upar kaa hota tha, to keval 'aisa karo' kaha jaataa tha. gautamapitrumedhasutra main bhi aisa hi pratikatmak vaartalap aayaa he. koi rajkarmchaaree, sagotra yaa saalaa ek cantili tahani lekar unhen jal main pravesh karne se roktaa he or kahata he, 'jal main pravesh na karo'; iske uparant sapind uttar detaa he-'ham log pun: jal main pravesh nahin karenge.' iskaa sambhavat: yah taatpary he ki ve kutumb main kisi anya kii mrityu se chhutkaaraa paayenge, arthath sheeghra hi unhen pun: nahin aana padegaa yaa kutumb main koi mrityu sheeghra na hogi.
 mrit ko jal dene ke liye kuch log ayogy maane gayi hai or kuch mrit vyakti bhi jal paane ke liye ayogy tehraye gayi hai. napunsak logon, sone ke choron, vratyon, vidharmee logon, bhrunahatya karne vaali tathaa pati kii hatya karne vaali striyon, nishiddh madh pine waalon ko jal dena manaa tha. yajyavalcysmriti ne vyavastha kii he ki naastikon, chaar prakaar ke ashramon main na rahane waalon, choron, pati kii hatya karne vaali naariyon, vyabhichaariniyon, suraapiyon, aatmahatya karne waalon ko na to marane par jal dena chahie or na ashauch manaanaa chahie. yahi baat manusmriti ne bhi kahi he. gautam dharmasutra ne vyavastha di he ki un logon kii na to antyeshti kriya hoti he, na ashauch hota he or na jal-tarpan hota he or na pindadaan hota he, jo krodh main aakar mahaprayan karte hai, jo upwas se yaa agni se yaa vish se yaa jal-pravesh se yaa phaansi lagaakar latak jane se yaa parvat se kudakar yaa ped se girakar aatmahatya kar lete hai. hardutt ne brahm puraana se teen padya uddhrut kar kaha he ki jo brahman-shaap yaa abhichaar se marate hai yaa jo patit hai, ve isi prakaar kii gati pate hai. kintu angira kaa kathan he ki jo log asaavadhaanee se jal yaa agni dwaara mar jate hai, unke liye ashauch hota he or udakkriya kii jaati he., jahaan aise logon kii suchi he, jinka dah-karm nahin hota. 
 mahabharat main antyeshti karm kaa bahudhaa varnan hua he, yatha adiparv main pandu kaa dah-karm; striparv main dron kaa dah-karm; anushaasanparv main bhishma kaa dah-karm; mausalparv main vasudev kaa, striparv main anya yoddhaon kaa tathaa ashramavasikaparv main kunti, dhritarashtra evam gandhari kaa dah-karm varnit he. ramayana main aayaa he ki dasharath kii chita chandan kii lakadiyon se bani thi or usamen aguru evam anya sugandhit padaarth the; saral, padmak, deodara aadi kii sugandhit lakadiyaan bhi thim; kausalya tathaa anya striyaan shibikaon evam apni sthiti ke anusaar anya gadiyon main shavyatra main sammilit hui thim. yadi aahitagni videsh main mar jaae to uski asthiyaan mangaakar kaale mrigcharm par failaa di jaani chahie or unhen maanav-aakaar main sazaa dena chahie tathaa rooyee evam ghrit tathaa shrout agniyon evam yatraaon ke saath jala daalana chahie.
 yadi asthiyaan na praapt ho saken to sutron ne aitarey brahman evam anya pracheen granthon ke aadhaar par yah vyavastha di he ki palash kii 360 pattiyon se kaale mrigcharm par maanav-puttal bananaa chahie or use oon ke sutron se band dena chahie. us par jal se mishrit jau kaa aataa daal dena chahie or ghrit daalkar mrit kii agniyon evam yajyapatro ke saath jala daalana chahie. brahm puraana ne bhi aise hi niyam diye hai or teen dinon kaa ashauch ghoshit kiya he. aparark dwaara uddhrut ek smriti main palash kii pattiyon kii sankhya 362 likhi hui he. boudhayan pitrumedhasutra evam gautam pitrumedhasutron ke mat se ye pattiyaan nimna rup se sajaayi jaani chahie; sir ke liye40, gardan ke liye 10, chaati ke liye 20, udar ke liye 10, pairon ke liye 70, pairon ke anguuthon ke liye 10, donon banhon ke liye 50, haathon kii anguliyon ke liye 10, ling ke liye 8 evam andkoshon ke liye 12. yahi varnan satyasarh shrautasutra main bhi he. sutron evam smritiyon main palash-patron kii un sankhyaon main mataiky nahin he, jo vibhinn angon ke liye vyavasthit hai. aparark dwaara uddhrut ek smriti main sankhya yon he-sir ke liye 32, gardan ke liye 60, nitamb ke liye 20, donon haathon ke liye 20-20, anguliyon ke liye 10, andakoshon ke liye 6, ling ke liye 4, jaanghon ke liye 60, ghutanon ke liye 20, pairon ke nimna bhaagon ke liye 20, pair ke anguuthon ke liye 10. jatukarnya ke mat se yadi putr 15 varshon tak videsh gayi hue apane pita ke vishay main kuch na jaan sake to use puttal jalaana chahie. puttal jalaane ko akruti dahan kaha jaataa he. brihaspati ne is vishay main 12 varshon tak johne kii baat kahi he. vaikhansasmartasutra ne akritidahan ko faldaayak karm mana he or ise keval shav yaa asthiyon kii aprapti tak hi simit nahin mana he. shuddhiprakash ne brahm puraana ko uddhrut kar kaha he ki akritidahan keval aahitagni tak hi simit nahin maananaa chahie, yah karm unke liye bhi he, jinhone shrout agnihotra nahin kiya he. is vishay main aahitagniyon ke liye ashauch 10 dinon tak tathaa anya logon ke liye keval 3 dinon tak hota he.
 satyasarh shrautasutra, boudhayan pitrumedhasutra evam garud puraana main aisi vyavastha di hui he ki yadi videsh gaya hua vyakti akritidahan ke uparant laut aaye, arthath mrit samajha gaya vyakti jivit avasthaa main laute to vah ghrit se bhare kund main dubokar baahar nikaala jaataa he; pun: usko snaan karaayaa jaataa he or jatakarm se lekar sabhi sanskaar kiye jate hai. iske uparant usko apni patni ke saath pun: vivaah karnaa hota he, kintu yadi uski patni mar gayi he to vah duusari kanya se vivaah kar saktaa he or tab vah pun: agnihotra armbh kar saktaa he. kuch sutron ne aisi vyavastha di he ki yadi aahitagni kii patni usase purv hi mar jaae, to vah chaahe to use shrautagniyon dwaara jala saktaa he yaa gobar se jwalit agni yaa teen thaaliyon main rakhe, sheeghra hi jalane vaale ghaas-fas se utpann agni dwaara jala saktaa he. manusmriti kaa kathan he ki yadi aahitagni dwij kii savarna evam sadaacharini patni mar jaye to aahitagni pati apni shrout evam smart agniyon se use yajyapatro ke saath jala saktaa he. iske uparant vah pun: vivaah kar agnihotra armbh kar saktaa he. 
 vishwaroop aahitagni ke vishay main kathak-shruti ko uddhrut kar kaha he ki yadi koi vyakti apni patni kii mrityu ke uparant bhi ve hi puraani shrautagniyaan rakhata he to ve agniyaan us agni ke samaan apavitra maani jaati hai, jo shav ke liye prayukt hoti hai or usne itnaa jod diya he ki yadi aahitagni kii kshatriya patni uske purv mar jaye to uskaa dah bhi shrautagniyon se hi hota he. yah siddhanth anya tikaakaron ke mat kaa virdohi he, kintu usne manusmriti main prayukt 'savarna' ko keval udhaaharan swaroop liya he, kyonki aisa na karne se vaakyabhed dosha utpann ho jaayegaa. at: brahman patni ke atirikt kshatriya patni ko bhi manyata di gai he. kuch smritiyon ne aisa likhaa he ki aahitagni vidhur rup main rahakar bhi apana agnihotra sampadit kar saktaa he or patni kii sone yaa kush kii pratimaa banaakar yagyadi kar saktaa he, jaisaa ki ram ne kiya tha. jab grihasth apni mul patni ko shrautagniyon ke saath jalaane ke uparant pun: vivaah nahin karata he or na pun: naveen vaidic agniyaan rakhata he to vah marane ke uparant saadhaaran agniyon se hi jalaayaa jaataa he. yadi grihasth pun: vivaah nahin karata he to vah apni mrit patni ke shav ko araniyon se utpann agni main jala saktaa he. yadi aahitagni pehle mar jaye to uski vidhwaa araniyon se utpann agni se jalaayee jaati he. jab patni kaa dah-karm hota he to 'asmatvambhijatosi' naamak mantra kaa paath nahin hota. keval sadaacharini evam pativrata stri kaa dah-karm shrout yaa smart agni se hota he. ritu evam boudhayan pitrumedhasutra ke anusaar vidhur evam vidhwaa kaa dahakarm kapaal naamak agni se, brahmacharee evam yeti kaa uttapan naamak agni se, kumari kanya tathaa upanayanrahit ladke kaa bhusa se utpann agni se hota he. yadi aahitagni patit ho jaae yaa kisi prakaar se aatmahatya kar le yaa pashuon yaa sarpon se bhidakar mar jaae to uski shrautagniyaan jal main phenk deni chahie, smart agniyaan chauraahey yaa jal main phenk deni chahie, yajyapatro ko jala daalana chahie or use saadhaaran agni se jalaana chahie.
 manusmriti, yajyavalcysmriti, parasharamadhaveey, vishnu dharmasutra, brahmpurana ke mat se garbh se patit bachche, bhrun, mritotpann shishu tathaa dantahin shishu ko vastra se dhankkar gaad dena chahie. choti avasthaa ke bacchon ko nahin jalaana chahie, kintu is vishay main pracheen smritiyon main avasthaa sambandhi vibhed paaya jaataa he. parskargriysutra, yajyavalcysmriti, manusmriti, yama aadi ne vyavastha di he ki varsh ke bheetar ke bacchon ko gram ke baahar shmashaan se dur kisi svachh sthaan par gaad dena chahie. aise bacchon ke shavon par ghrit kaa lep karnaa chahie, un par chandanalep, pushp aadi rakhane chahie, na to unhen jalaana chahie or na jal-tarpan karnaa chahie or na unka asthi-chayan karnaa chahie. sambandhi saath main nahin bhi ja sakate hai. yama ne yamasookt ke paath evam yama ke sammaan main stutipth karne kii vyavastha di he. manusmriti ne kuch vaikalpik vyavasthaayen di hai, yatha-daant vaale bacchon yaa namakaran-sanskrit bacchon ke liye jal-tarpan kiya ja saktaa he, arthath aise bacchon kaa shavadah bhi ho saktaa he. at: do varsh se kam avasthaa ke bacchon kii antyeshti ke vishay main vikalp he, arthath namakaran evam daant nikalne ke uparant aise bachche jalaaye yaa gaade ja sakate hai. kintu aisa karne main sabhi sapindon kaa shav ke saath janaa aavashyak nahin he. yadi baccha do varsh kaa ho yaa yadi adhik avasthaa kaa ho, kintu abhi upanayan sanskaar nahin hua ho to uskaa dahakarm loukik agni se avashya hona chahie or maun rup se jala dena chahie. lougakshi ke mat se chudaakaran-sanskrit bacchon kii anatyeshti bhi isi prakaar honi chahie. vaikhansasmartasutra ne kaha he ki 5 varsh ke ladke tathaa 7 varsh kii ladki kaa dahakarm nahin hota. upanayan ke uparant aahitagni kii bhanti dahakarm hota he, kintu yajyapatro kaa dah evam mantroccharan nahin hota. boudhayanpitrumedhasutra ne vyavastha di he ki chudaakaran ke purv mrit bacchon kaa shavadah nahin hota, kumari kanyaon evam upanayan rahit ladakon kaa pitrumedh nahin hota. usne yah bhi vyavastha di he ki bina daant ke bacchon ko 'om' ke saath tathaa daant vaale bacchon ko vyahritiyon ke saath gaada jaataa he. mitakshra ne niyamon ko nimna rup se diya he-'namakaran ke purv keval gaada jaataa he, jal-tarpan nahin hota; namakaran ke uparant teen varsh tak gaadna yaa jalaana vikalp se hota he; teen varsh se upanayan ke purv tak shavadah evam tarpan maun rup se hota he; yadi teen varsh ke purv chudaakaran ho gaya ho to marane par yahi niyam lagu hota he. upanayan ke uparant mrit kaa dahakarm loukik agni se hota he, kintu dhang vahi hota he jo aahitagni ke liye nirdhaarit he.'
 
