 bharat ganraajya ke pradhanmantri kaa pad bhartiya sangh ke shashan pramukh kaa pad he. bhartiya samvidhan ke anusaar, pradhanmantri centre sarkaar ke mantriparishad kaa pramukh or raashtrapati kaa mukhya salaahkaar hota he. vah bharat sarkaar ke karypalika kaa pramukh hota he or sarkaar ke kaaryon ke prati sansad ko javabdeh hota he. bharat kii sansadeey rajnatik pranali main rashtrapramukh or shashanpramukh ke pad ko purnatah vibhakt rakhaa gaya he. saidhantikrup main samvidhan bharat ke raashtrapati ko desh kaa rashtrapramukh ghoshit karata he or saidhantikrup main, shashantantr kii sari shaktiyon ko raashtrapati par nihit karata he. tathaa samvidhan yah bhi nirdisht karata he ki raashtrapati in adhikaron kaa prayog apane adhinsth adhakariyon kii salaah par karegaa. samvidhan dwaara raashtrapati ke saare kaaryakari adhikaron ko prayog karne kii shakti, loktantric rup se nirvaachit, pradhanmantri ko di gayi he. samvidhan apane bhaag 5 ke vibhinn anuchhedon main pradhanmantripad ke sanvaidhanik adhikaron or kartavyon ko nirdhaarit karata he. 
 bhartiya samvidhan ke anuchhed 74 main spasht rup se mantriparishad kii adhyakshata tathaa sanchaalan hetu pradhanmantri kii upasthiti ko aavashyak mana gaya he. uski mrityu yaa padatyag kii dasha me samast parishad ko pad chhodna pasta he. vah swechha se hi mantriparishad kaa gathan karata he. raashtrapati mantrigan kii niyukti uski salaah se hi karte hai. mantri gana ke vibhaag kaa nirdhaaran bhi vahi karata he. cabinet ke kaary kaa nirdhaaran bhi vahi karata he. desh ke prashasan ko nirdesh bhi vahi detaa he tathaa sabhi nitigat nirnay bhi vahi letaa he. raashtrapati tathaa mantriparishad ke madhya samparksutra bhi vahi hai. mantriparishad kaa pradhan pravaktaa bhi vahi he. vah sattapaksh ke naam se ladi jane vaali sansadeey bahason kaa netritv karata he. sansad me mantriparishad ke paksh me ladi ja rahi kisi bhi bahes me vah bhaag le saktaa he. mantrigan ke madhya samanvay bhi vahi karata he. vah kisi bhi mantralay se koi bhi soochna aavashyaktaanusaar mangava saktaa he.
 pradhanmantri, loksabhaa main bahumat-dhari dal kaa netaa hota he, or uski niyukti bharat ke raashtrapati dwaara loksabhaa main bahumat siddh karne par hoti he. is pad par kisi prakaar kii samay-seemaa nirdhaarit nahin kii gai he parantu ek vyakti is pad par keval tab tak rah saktaa he jabatak loksabhaa main bahumat uske paksh main ho.
 samvidhan, vishesh rup se, pradhanmantri ko kendriya mantrimandal par purna niyantran pradaan karata he. is pad ke padaadhikari ko sarkari tantra par di gayi atyadhik niyantranaatmak shakti, pradhanmantri ko bhartiya ganraajya kaa sabase shaktishaalee or prabhaavshaalee vyakti banaati he. vishwa kii saatvin sabase badi arthvyavastha, duusari sabase badi jansankhya, sabase bade loktantr or vishwa kii teesri sabase badi sainya balon samet ek parmaanu-shastr rajya ke netaa hone ke kaaran bhartiya pradhanmantri ko vishwa ke sabase shaktishaalee or prabhaavshaalee vyaktiyon main gina jaataa he. varsh 2010 main fors patrika ne apni, vishwa ke sabase shaktishaalee logon kii, suchi main tatkaaleen pradhanmantri manmohan singh ko 18veen sthaan par rakhaa tha tathaa 2012 or 2013 main unhen kramshah 19wein or 28wein sthaan par rakhaa tha. unke uttaradhikari, narendra modi ko varsh 2014 main 15wein sthaan par tathaa varsh 2015 main vishwa kaa 9vaan sabase shaktishaalee vyakti namit kiya tha.
 is pad kii sthapana, varttman kartavyon or shaktiyon ke saath, 26 janvari 1947 main, samvidhan ke parvartan ke saath hui thi. us samay se varttman samay tak, is pad par kul 15 padaadhikariyon ne apni seva di he. is pad par niyukt hone vaale pehle padaadhikari jawaharlal nehru the jabaki bharat ke vartmaan pradhanmantri narendra modi hai, jinhen 26 may 2014 ko is pad par niyukt kiya gaya tha.
 bharat ke samvidhan-nirmaataaon ne bhartiya rajnatik pranali ko vestminster pranali se prabhavit hokar ek sansadeey ganraajya kaa rup diya tha, jisamen rashtrapramukh tathaa shashanpramukh ke padon ko purnatah vibhakt rakhaa gaya tha. bhartiya rajnatik pranali main pradhanmantri kaa pad samvidhan dwaara sthapit shashanpramukh kaa pad he, jisapar saarvbhaumik vayask matadhikaar ke aadhaar par prajatantrik rup se nirvaachit vyakti ko niyukt kiya jaataa he. vahin bharat ke raashtrapati kaa pad bharat ganraajya ke rashtrapramukh kaa pad he, jinhen sansad dwaara apratyaksh rup se nirvaachit kiya jaataa he. pradhanmantri kaa pad nihsandeh bhartiya rajnatik pranali kaa sabase shaktishaalee evam varchasvpurn pad he. sangheey sarkaar tathaa kendriya mantrimandal kii sari gatividhiyon va nitiyon par antytah niyantran pradhanmantri ke paas hi hota he. kendriya mantriyon kii niyukti va nishkasana bhi antytah pradhanmantri hi karte hai.
 haalaanki, mantriyon kii niyukti, nishkasana va anya aise kaary pradhanmantri swayan nahin kar sakate he. mantriyon kii niyukti va nishkasana raashtrapati dwaara pradhanmantri ke salaah par hota he. bhartiya samvidhan kramshah aise kai vidhaan preshit karata he, jinke dwaara vaidhik rup se yah sunishchit kiya gaya he ki saamaanya halaaton main, karypalika ke maamle main raashtrapati par keval nammaatr shaktiyaan nihit hon, jabaki vaastavik shaktiyaan pradhanmantri ke haathon main ho. samvidhan ne pradhanmantri or raashtrapati kii shaktiyon ko bhaag 5 ke vibhinn anuchhedon main kuch is prakaar ankit kiya gaya he:
 saadharantah, pradhanmantri ko sansadeey aam chunaav ke parinaam ke aadhaar par raashtrapati dwaara niyukt kiya jaataa he. pradhanmantri, loksabhaa main bahumat-dhari dal ke netaa hote hai. haalaanki, pradhanmantri kaa swayan loksabhaa saansad hona anivaary nahin he parantu unhen loksabhaa main bahumat siddh karnaa hota he or niyukti ke chah maheenon ke bheetar hi sansad kaa sadsy bananaa padataa he. pradhanmantri sansad ke donon sadanon main se kisi bhi ek sadan ke sadsy ho sakate hai. aitihaasik taur par aise kai pradhanmantri hue hai, joki rajyasabha -saansad the; 1966 main indira gandhi, devgauda or haal hi main manmohan singh, rajyasabha-saansad the. prayek chunaav pashchaat, naveen sabha kii baithak main bahumat daal ke netaa ke chunaav ke baad, raashtrapati, bahumat-dhari dal ke netaa ko pradhanmantri banane hetu aamantrit karte hai, aamantran sweekaar karne ke pashchaat, sambandhit vyakti ko loksabhaa main matdaan dwaara vishwasamat praapt karnaa hota he. tatpashchaat vishwasamat-prapti kii aadesh ko raashtrapati tak pahunchaaya jaataa he, jiske baad ek samaaroh main pradhanmantri tathaa anya mantriyon ko pad kii shapath dilaai jaati he or unhen pradhanmantri niyukt kiya jaataa he. yadi koi ek dal yaa gathbandhan, loksabhaa main bahumat praapt karne main aksham hota he, to, yah purnatah mahamahim raashtrapati ke vivek par nirbhar hota he ki ve kis vyakti ko pradhanmantripad praapt karne hetu aamantrit karen. aisi sthiti ko trishanku sabha kii sthiti kaha jaataa he. trishanku sabha kii sthiti main raashtrapati saadharantah sabase bade dal ke netaa ko nimnasadan main bahumat siddh karne hetu aamantrit karte he. nimantran sweekaar karne vaale vyakti kaa loksabhaa main vishwasamat siddh karnaa anivaary he or uske baad hi vah vyakti pradhanmantri niyukt kiya ja saktaa he. aitihaasik taur par, is visheshadhikaar kaa prayog anek avasaron par vibhinn raashtrapatigan kar chuke hai. varsh 1977 main raashtrapati neelam sanjeev reddy ne pradhanmantri morarji desai ke istife ke pashchaat, choudhary charan singh ko isi visheshadhikaar kaa prayog kar, pradhanmantri niyukt kiya tha. iske alaava bhi is visheshadhikaar kaa upyog kar, raashtrapatigan ne 1989 main rajeev gandhi or vishwanath pratap singh, 1991 main narsingh raav tathaa 1996 or 1998 main atal bihari vaajapeyi ko pradhanmantripad par niyukt karne ke liye kiya he. cabinet, pradhanmantri dwaara chaynit or raashtrapati dwaara niyukt mantriyon se bana hota he.
 bhartiya samvidhan, pradhanmantri pad hetu kisi prakaar kii vishesh arhataayen nirdisht nahin karata he. parantu ek aavashyakta zarur nirdhaarit kii gai he: pradhanmantri ke paas loksabhaa athwa rajyasabha kii sadsyta honi chahie, or unke paas loksabhaa main bahumat kaa samarthan hona chaiye. yadi niyukti ke samay paatr, bhartiya sansad ke do sadanon main se kisi bhi sadan kaa sadsy nahin hota he to niyukti ke 6 maheenon ke madhya hi unhen sansad kii sadsyta praapt karnaa anivaary he anyathaa unka pradhanmantritv khaarij ho jaayegaa. atah pradhanmantritv ke daavedaar ke paas, ek saansad hone kii sari arhataayen hona chaiye. bhartiya samvidhan ke pancham bhaag kaa 84vaan anuchhed, ek saansad kii arhataaon ko nirdisht karata he, uske anusaar:
 koi vyakti sansad ke kisi sthaan ko bharne ke liye chune jane ke liye arhit tabhi hoga jab—
 jaisaa ki tisare bindu main vinirdisht he, paatr ko sansad dwaara bhavishya main paarit paatrata ke kisi bhi yogayata par khara utaarna hoga tathaa kyonki pradhanmantri kaa saansad hona anivaary he, atah pradhanmantritv ke paatr ko loksabhaa yaa rajyasabha kaa sadsy hone yogya hone hetu, kuch anya arhataaon par bhi khara utarana hota he, jinamein uskaa vikrut charitra vaala vyakti yaa diwalia ghoshit naa hona, swechha se kisi videshi rajya kii naagarikta praapt kar lenaa, kisi nyaayalay dwaara uskaa nirvachan shunya ghoshit kar diya janaa, tathaa raashtrapati yaa rajyapal niyukt hona shaamil hai. saath hi, paatr kaa, kendriya sarkaar, kisi bhi rajya sarkaar athwa purvakthith kisi bhi sarkaar ke adheen kisi bhi karyaalay tathaa prashasnic yaa gaiyr-prashasnic nikaay kii seva main kisi bhi laabhakaari pad kaa karmchaaree nahin hona chahie. saath hi sadan se prastaav-sweekrut nishkasana se bhi paatr kii sadsyta samaapt ho jaati he. niyukti ke pashchaat, inamen se, purvakthith kisi bhi arhataaon par, pradhanmantri kii ayogyata, kisi vidhik nyaayalay main siddh kii jaati he, to, us vyakti kaa nirvachan shunya ghoshit kar diya jaataa he, or use pradhanmantri ke pad se nishkasit kar diya jaataa he.
 pradhanmantri ko pad kii shapath raashtrapati dwaara dilaai jaati he. pad par niyukti hetu, bhavi padaadhikari ko do shapath lene kii anivaaryta he. ye donon shapath bhartiya samvidhan kii teesri anusuchee main vinirdisht hai, 99, 124, 148, 164, 188 or 219):
 shapath yaa pratigyaan ke praroop:
 1 mantripad kii shapath kaa praaroop :
 2 gopneeyata kii shapath kaa praroop :
  
 saiddhanthik rupatah, padasth pradhanmantri, "raashtrapati ke prasadparyant", apane pad par bana rahata he. raashtrapatipad ke vipareet, pradhanmantri ke kaarykaal ke liye koi kaal-seemaa nirdhaarit nahin kii gai he. atah ek padasth pradhanmantri anishchit kaal tak pradhanmantripad par bana rah saktaa he, basharte ki raashtrapati ko usapar "vishwaas" ho. iskaa vaastavik arth yah he kii ek vyakti keval tab tak pradhanmantri pad par bana rah saktaa he, jabatak loksabhaa main bahumat kaa vishwash uske paksh main he. baharhaal, loksabhaa kaa puraa kaarykaal 5 varsh hota he, jiske baad nae chunaav karaaye jate hai, or naveen sabha punah pradhanmantri ke paksh main vishwasamat paarit karti he, yadi nav-nirvaachit sabha pradhanmantri main avishvaas ghoshit kar detii he to phir pradhanmantri kaa kaarykaal samaapt ho jaataa he. atah yah kaha ja saktaa he ki pradhanmantri kaa ek puraa kaarykaal 5 varsh kaa hota he, jiske baad uski punahsamiksha hoti he.
 baharhaal, pradhanmantri kaa kaarykaal 5 varshon se purv hi samaapt ho saktaa he, yadi kisi karanvash, loksabhaa sarkaar ke virodh main avishvaas mat paarit kare athwa yadi kisi karanvash, pradhanmantri kii sansad kii sadsyta shunaya ghoshit ho jaae to pradhanmantri, kisi bhi samay, apane pad kaa tyaag, raashtrapati ko ek likhit tyaagptr saunp ke kar sakate hai. pradhanmantri morarji desai desh ke pehle pradhanmantri the, jinhone kaarykaal ke bich apana pad tyaag diya tha. pradhanmantri ke kaarykaal par naa hi kisi prakaar kii samay-seemaa he naa koi aayu seemaa nirdisht kii gai he.
  bharat praveshdwar
 bhartiya samvidhan ke anuchhed 74 main spasht rup se mantriparishad kii adhyakshata tathaa sanchaalan hetu pradhanmantri kii upasthiti aavashyak maanata he. uski mrityu yaa tyaagptr kii dasha me samast parishad ko pad chhodna pasta he. vah akele hi mantri parishad kaa gathan karata he. raashtrapati mantrigan kii niyukti uski salaah se hi karte hai. mantri gana ke vibhaag kaa nirdhaaran bhi vahi karata he. cabinet ke kaary kaa nirdhaaran bhi vahi karata he. desh ke prashasan ko nirdesh bhi vahi detaa he. sabhi nitigat nirnay vahi letaa he. raashtrapati tathaa mantri parishad ke madhyasampark sutara bhi vahi he. mantriparishad kaa pradhan pravaktaa bhi vahi he. vah parishad ke naam se ladi jane vaali sansadeey bahason kaa netritv karata he. sansad me parishad ke paksh me ladi ja rahi kisi bhi bahes me vah bhaag le saktaa he. mantri gana ke madhya samanvay bhi vahi karata he. vah kisi bhi mantralay se koi bhi soochna mangava saktaa he. in sab karnow ke chalate pradhanmantri ko bharat kaa sabase mahatvapurn rajnatik vyaktitv mana jaataa he.
 bhartiya pradhanmantripad ke varchasv va mahatv kaa sabase ahm kaaran he, uske padaadhikari ko pradaan kii gai kaaryakari shaktiyaan. samvidhan kaa anuchhed 74 pradhanmantri ke pad ko sthapit karata he, evam yah nirdisht karata he ki ek mantriparishad hogi jiskaa mukhiya pradhanmantri hoga, jo bharat ke raashtrapati ko "salaah or sahaayta" pradaan karenge. tathaa anuchhed 75 yah sthapit karata he keemntriyon kii niyukti, raashtrapati dwaara pradhanmantri kii salaah ke anusaar kii jaayegi, evam mantri ko vibhinn kaarybhaar bhi raashtrapati, pradhanmantri kii salaah ke anusaar hi denge. atah samvidhan yah nirdisht karata he kii, jahaan sanvaidhanik kaaryakari adhikaar bharat ke raashtrapati ke paas he, parantu kyonki in sambandhon main bharat ke raashtrapati keval pradhanmantri kii salaahnusaar kaary karte hai, atah vaastavik rup se, in kaaryakari adhikaron kaa prayog pradhanmantri apni icchaanusaar karte hai. in vidhaanon dwaara samvidhan yah sthapit karata he, kii bharat ke rashtrapramukh hone ke naate, raashtrapati par nihit saare kaaryakari adhikaar, apratyaksh rup se, pradhanmantri hi kiya karenge, tathaa sampurna mantriparishad ke pradhan honge tathaa anuchhed 75 dwaara mantriparishad kaa gathan, mantriyon kii niyukti evam unka kaarybhaar saunpna bhi pradhanmantri kii ichha par chhod diya gaya he, balki mantriyon or mantralayon ke sambandh main samvidhan, pradhanmantri ko puri khuli chhot pradaan karata he. pradhanmantri, apane mantrimandal main kisi bhi vyakti ko shaamil kar sakate he, nikaal sakate he, niyukt kar sakate hai yaa nilambit karvaa sakate hai. kyonki mantriyon kii niyukti raashtrapati dwaara keval pradhanmantri kii salaah par hoti he, atah iskaa arth yah he kii kendriya mantriparishad vaastavik rup se pradhanmantri kii pasand ke logon dwaara nirmit hoti he, jisamen ve apni pasandanusaar kabhi bhi pher-badal kar sakate he. saath hi mantriyon ko vibhinn kaarybhaar pradaan karnaa bhi purnatah pradhanmantri kii ichha par nirbhar karata he; ve apane mantriyon main se kisi ko bhi koi bhi mantralay yaa kaarybhaar saunp sakati hai, chin sakate hai yaa doosraa koi kaarybhaar/mantralay saunp sakate hai. in maamlo main sambandhit mantriyon se salaah-mashwara karne kii, yaa unki anumati praapt karne kii, pradhanmantri par kisi bhi prakaar kii koi sanvaidhanik baadhyataa nahin he. balki mantriyon va mantralayon ke vishay main purvakthith kisi bhi maamle main sambandhit mantri yaa mantriyon kii salaah yaa anumati praapt karne kii, pradhanmantri par kisi bhi prakaar kii sanvaidhanik baadhyataa nahin he. ve kabhi bhi apni icchaanusaar, kisi bhi mantri ko mantripad se istifa dene ke liye bhi kah sakate he, or yadi vah mantri, istifa dene se inkaar kar detaa he, to ve raashtrapati se kah kar use pad se nilambit bhi karvaa sakate hai.
 mantriyon kii niyukti evam mantralayon ke aavnton ke alaava, mantrimandaleey sabhaayen, cabinet kii gatividhiyaan or sarkaar kii nitiyon par bhi pradhanmantri kaa puraa niyantran hota he. pradhanmantri, mantriparishad ke sanvaidhanik pramukh evam netaa hote hai. ve sansad evam anya manchon par mantriparishad kaa pratinidhitiv karte he. ve mantrimandaleey sabhaaon kii adhyakshata karte hai, tathaa in baithkon kii kaarysoochee, tathaa charchaa ke anya vishay wo hi tay karte hai. balki cabinet baithkon main uthne vaale saare maamle va vishaysoochee, pradhanmantri kii hi sweekruti va sahmati se nirdhaarit kiye jate hai. cabinet kii baithkon main uthne vaale vibhinn prastaavon ko manzur yaa naamanzur karnaa, pradhanmantri kii ichha par hota he. haalaanki, charchaa karne or apane nijee suzav va prastaavon ko baithak ke samaksh rakhane kii swatantraaa har mantri ko he, parantu antytah vahi prastaav yaa nirnay liya jaataa he, jisapar pradhanmantri kii sahmati ho or nirnay paarit kiye jane ke pashchaat use puure mantriparishad kaa antim nirnay mana jaataa he, or sabhi mantriyon ko pradhanmantri ke us nirnay ke saath chalanaa hota he. atah yah kaha ja saktaa he kii sanvaidhanik rupatah, kendriya mantrimandal par pradhanmantri ko purna niyantran va chunautihin prabhutv hasil he. niyantran ke maamle main pradhanmantri, mantriparishad kaa sarvesarva hota he, or uske istife se puri sarkaar gir jaati he, arthath saare mantriyon kaa mantritv samaapt ho jaataa he. mantriparishad kii adhyakshata ke alaava samvidhan, pradhanmantri par ek or khaas visheshadhikaar nihit karata he, yah visheshadhikaar he mantriparishad or raashtrapati ke bich kaa madhyasampark sutara hona. yah visheshadhikaar keval pradhanmantri ko diya gaya he, jiske madhyam se pradhanmantri samay-samay par, raashtrapati ko mantrisabha main liye jane vaale nirnay or charchaaon se sambandhit jaankaree se raashtrapati ko adhishuchet karaate rahete hai. pradhanmantri ke alaava koi bhi anya mantri, swechha se mantrisabha main charchit kisi bhi vishay ko raashtrapati ke samaksh udghaatit nahin kar saktaa he. yah visheshadhikaar kii mahatv va arth yah he kii mantrimandaleey sabhaaon main charchit vishyon main se kin jaankariyon ko gopneey rakhana he, evam kin jaankariyon ko duniya ke saamne prastut karnaa he, yah tay karne kaa adhikaar bhi pradhanmantri ke paas he.
 pradhanmantri, rajya ke vibhinn angon ke mukhya prabandhak ke rup main kaary karte he, jiskaa kaary, rajya ke saare vibhaagon va angon se, apni icchaanusaar kaary karwaanaa he. sarkaar ke vibhinn vibhaagon or mantralayon ke bich samanvay bananaa, or cabinet dwaara liye gaye nirnyon ko karyanvit karwaanaa tathaa vibhinn vibhaagon ko nirdeshit karnaa bhi unka kaam he. mantralayon or vibhaagon ke bich ke prashasnic matbhed sulajhana or antim nirnay lenaa bhi unka kaam he.
 sarkari kaaryon ke karyanvayan ke alaava bhi, sarkari tantra par pradhanmantri kaa atyadhik prabhaav or pakad hota he. shashan va sarkaar ke pramukh hone ke naate, kaaryakarini kii tamaam niyuktiyaan vaastavik taurapar pradhanmantri dwaara kii jaati he. saare ucchstareey adhikari va padaadhikari pradhanmantri, apane pasand ke hi niyukt karte hai. in niyuktiyon main, ucch-salaahkaaron tathaa sarkari mantralayon or karyaalayon ke ucchadhikari samet, vibhinn rajyon ke rajyapal, mahanyaywaadee, mahalekhapareekshak, lok seva ayog ke adhipati, va anya sadsy, vibhinn deshon ke rajdoot, vaanijyadoot ityadi, sab shaamil hai. yah saare ucchstareey niyuktiyaan, bharat ke raashtrapati dwaara, pradhanmantri kii salaah par kiye jate hai.
 sarkaar or mantriparishad ke pramukh hone ke naate, pradhanmantri loksabhaa main bahumat or sattapaksh ke netaa or pramukh pratinidhi hai. is sandarbh main, sadan main sarkaar or sattapaksh kaa pratinidhitiv karnaa pradhanmantri kaa karttavya mana jaataa he. saath hi yah aashaa kii jaati he ki sadan main sarkaar dwaara liye gaye mahatvapurn vidheyak or ghoshnaayen pradhanmantri karenge tathaa un mahatvapurn nirnyon ke vishay main sattapaksh kii taraf se pradhanmantri uttar denge. loksabhaa adhyaksh kaa chunaav, nirvachan dwaara hota he, atah saadharantah, sabhapati bhi bahumat daal kaa hota he. atah, bahumat daal ke netaa hone ke naate, sabhapati ke zariye, pradhanmantri, loksabhaa kii karrwai ko bhi simitroop se prabhavit karne kii kshamta rakhte hai, kyonki sabhapati, sabha kaa adhishthata hota he, or sadan main charchaa kii vishaysoochee bhi sabhapati hi nirdhaarit karata he, haalaanki sadan kii karrwai ko adhik had tak prabhavit nahin kiya ja saktaa he. in kartavyon ke alaava, sansadeey karrwai ko par pradhanmantri kaa sabase mahatvapurn shakti he, loksabhaa satr bulaane or satrant karne kii shakti. samvidhan kaa anuchhed 85, loksabhaa ke satr bulaane or satrant karne kaa adhikaar, bharat ke raashtrapati ko detaa he, parantu is maamle raashtrapati ko pradhanmantri kii salaah ke anusaar kaary karnaa padataa he. arthath vaastavikrupe, loksabhaa kaa satr bulaanaa or ant karnaa pradhanmantri ke haathon main hota he. yah adhikaar, nihsandeh, pradhanmantri ke haathon main di gayi sabase mahatvapurn adhikaar he, joki unako na keval apane dal par, balki vipaksh ke saansadon kii gatividhiyon par bhi simit niyantran kaa avasar pradaan karata he.
 sarkaar or desh ke netaa hone ke naate, vaishvik manch par bharat kaa pratinidhitiv karnaa pradhanmantri kii sabase mahatvapurn zimmedaariyon main se ek he. sarkaar or mantriparishad par apni apaar niyantran ke kaaran, bhartiya rajya kii vaishvik niti nirdhaarit karne main pradhanmantri kii sabase ahm bhoomika hoti he. desh kii videsh niti se sambandhit nirnay, desh kii samrik, kootnithik, aarthik, vanijyik ityadi aavashyaktaaon ke anusaar aamtaur par mantriparishad main charchaa dwaara nirdhaarit kii jaati he, jiname antim nirnay pradhanmantri lete hai. vaishvik sambandhon or unase jude maamalon bharat kaa videsh mantralay sambhalata he, jiske liye videsh mantri ke naam se ek swatantra cabinet mantri bhi niyukt kiya jaataa rahaa he, parantu kyonki videsh nitiyaan, ityadi, pradhanmantri nidhaarit karte hai, atah, videsh mantri antytah pradhanmantri dwaara liye gaye nirnyon or nitiyon ko karyanvit karne kaa kaam karata he.
 vibhinn deshon se samrik, aarthik, kootnithik, vanijyik or sansadhanik, ityadi sandhiyaan or samjhaute, tathaa unase judi kootnithik bahes or vaartaon main pradhanmantri kaa kirdaar sabase mahatvapurn hota he, or aisi vaartaon main ve desh kaa pratinidhitiv karte hai.
  vibhinn deshon ke ke rashtradhyakshon va pratinidhimandalon kaa swaagat-satkar karnaa va unki mejabani karnaa bhi pradhanmantri kii zimmedaar hoti he. videshi pratinidhiyon kii mezbaani ke alawa, pradhanmantri, janpratinidhi va shashanpramukh hone ke naate, videshon main bharat kaa pratinidhitiv bhi karte hai. ve sanyukt raashtra sangh, ji-20, bricks, saarc, gut nirpeksh andolan, rashtramandal, ityadi jaise antarrashtriya sanghathanon main bharat kaa pratinidhitiv karte hai, or bharat kaa paksh rakhte hai. antarrashtriya manch par desh kii chhavi banane, or kootnithik vaartaon dwaara desh ke hit kii aapurti karne main pradhanmantri kaa sthaan behad mahatvapurn he.
 bhartiya samvidhan, rashtrapramukh or sarv samrik balon ke adhipati hone ke naate, kisi anya desh se yuddh va shanti ghoshit karne kaa adhikaar bharat ke raashtrapati ko detaa he, parantu iskaa vaastavik adhikaar pradhanmantri ko he, kyonki raashtrapati is maamle main pradhanmantri kii salaah ke anusaar kaary karne hetu baadhya hai. yuddh kii ghoshnaa ke alaava, yuddh kii ranneeti nirdhaarit karnaa tathaa samrik balon ko niyantrit karnaa bhi pradhanmantri dwaara hi hota he tathaa shanti-ghoshnaa karnaa or shanti-samjhauta karnaa bhi pradhanmantri kaa karttavya he.
 bharat sarkaar ke kuch vishesh, samvedansheel evam ucchstareey vibhaag va mantralay aise hai, jinaki visheshta, samvedansheeltaa yaa anya kisi karanvash pradhanmantri ke alaava anya kisi bhi mantri ko inkaa kaarybhaar nahin saunpa jaataa he. in vibhinn vibhaagon ke kaaryon ke prati ve sansad ko javabdeh he, or aavashyaktaa padane par unhen sansad main puche gaye prashno kaa uttar dena padataa he. aam taurapar, pradhanmantri in nimnlikhit vibhaagon ke prabharee hote hai:
 bharat ke pradhanmantripad ke rajnatik mahatva evam uske padaadhikari kii jananaayak or rashtriya netritvkarta kii chhavi ke lihaaz se, pradhanmantri pad ke padaadhikari se yah aashaa kii jaati he, ki ve bharat ke janamanas ko bhalee-bhanti jane, samajhen evam raashtra ko uchit disha pradaan karen. janamanas ke pratinidhi hone ke naate, mahatvapurn rashtriya diwason or samarohon main pradhanmantri ke ahm paaramparik evam chinhatmak kirdaar rahaa he. samay ke saath, pradhanmantri par anek paranmaragat karttavya viksit hue hai. in kartavyon main pramukh he, swatantraaa diwas ke avasar par prativarsh, dilli ke laal qile kii pracheer se pradhanmantri kaa raashtra ko sambodhan. swatatranta pashchaat, varsh 1947 se hi yah parampara chali aa rahi he, jisamen, pradhanmantri, swayan dilli ke aitihaasik laal qile kii pracheer par, rashtriya dhvaj fahraate hai or janata ko sambodhit karte hai. in bhaashanon main amuman pradhanmantrigan, beete varsh main sarkaar kii uplabdhiyon ko ujagar karte hai, tathaa aagaamee varsho main sarkaar kii kaarysoochee or manodasha se logon ko pratyaksh rup se avgat karaate hai. 15 agast, varsh 1947 ko sarvapratham, bharat ke pratham pradhanmantri, jawaharlal nehru ne laal kile kii pracheer se desh ko sambodhit kiya tha. laal kile se janata ko sambodhit karne kii is parampara ko unhone apane 17 varshiya kaarykaal main prativarsh jari rakhaa. tatpashchaat, unke dwaara shuru kii gayi is parampara ko unke prayek uttaradhikari ne barkaar rakhaa he, or yah parampara aaj tak chali aa rahi he. vartmaan samay main, pradhanmantri kaa bhaashan varsh ke sabase ahm rajnatik ghatanon main se ek mana jaataa he, jisame pradhanmantri swayan pratyaksh rup se janata ke samaksh sarkaar kii uplabdhiyon or manodasha ko prastut karata he. 15 agast ke bhaashan ke alaava, prativarsh, 26 janvari ko ganatantraa diwas ke din, rajpath par ganatantraa diwas ke samaaroh kii prarambh se purv, pradhanmantri, desh ke taraf se, amar jawan jyoti par pushpamala arpit kar, bhartiya suraksha balon ke shahid sainikon ko shradhanjali arpit karte he. is parampara kii shuruyaat, pradhanmantri indira gandhi ke shasankaal ke samay hui thi, jab 1971 kii yuddh main pakistan kii paraajay or bangladesh kii mukti ke pashchaat desh kii raksha ke liye shahid hue sainikon ke upalaksh main disambar 1971 ko amar jawan jyoti ko sthapit kiya gaya. sarvapratham, indira gandhi ne amar jawan jyoti par, shahid sainikon 26 janvari 1979 ko, 23wein ganatantraa diwas par pushpamala arpit kii thi. tatpashchaat, prativarsh, prayek pradhanmantri is parampara ko nibhaa rahe hai.,
 laal kila ke pracheer se dhvaj fahraate hue, pradhanmantri narendra modi, 2015
 swatantraaa diwas par laal kile se pradhanmantri narendra modi kaa bhaashan, 2014
 amar jawan jyoti par shaheedon ko shradhanjali arpit karte hue, pradhanmantri.
 pradhanmantri, vibhinn raahat koshon ke adhyaksh hai, jinka upyog vibhinn prakaar kii prakritik, samrik tathaa anya aapadaaon main aarthik sahaayta dene ke liye kiya jaataa he. ye kosh, purnatah saarvajanik-anshdaan par nirbhar hoti hai. inhen sarkaar dwaara kisi prakaar kii vittiya sahaayta uplabdh nahin karai jaati he, or inhen pradhanmantri karyaalay dwaara ek nyaas kii tarah prabandhit kiya jaataa he.
 pradhanmantri rashtriya raahat kosh janata ke anshdaan se bani ek nyaas he jiskaa prabandhan pradhanmantri athwa vividh namit adhikariyon dwaara rashtriya prayojanon ke liye kiya jaataa he. is kosh ke adhyaksh swayan pradhanmantri hote hai. is raahat kosh kii dhanrashi kaa istemaal ab pramukhatya baadh, chakravaat or bukamp aadi jaisi prakritik aapadaaon main maare gaye logon ke parijanon tathaa badi durghatnaon evam dangon ke peediton ko tatkaal raahat pahunchane ke liye kiya jaataa he. iske alaava hriday shalya-chikitsa, gurda pratyaropan, cancer aadi ke upachaar ke liye bhi is kosh se sahaayta di jaati he. ise varsh 1948 main tatkaaleen pradhanmantri pandit jawaharlal nehru kii apil par janata ke anshdaan se pakistan se visthapit logon kii madad karne ke liye sthapit kiya gaya tha.
 yah kosh keval janata ke anshdaan se bana he or ise koi bhi bajtiy sahaayta nahin milti he. samgr nidhi kaa saarvajanik kshetra ke bainkon main vibhinn roopon main nivesh kiya jaataa he. kosh se dhanrashi pradhanmantri ke anumodan se vitarit kii jaati he. pradhanmantri rashtriya raahat kosh kaa gathan sansad dwaara nahin kiya gaya he. is kosh kii nidhi ko iskar adhinium ke tahat ek trust ke rup main mana jaataa he or iskaa prabandhan pradhanmantri athwa vividh namit adhikariyon dwaara rashtriya prayojanon ke liye kiya jaataa he. is kosh kaa sanchaalan pradhanmantri karyaalay, south block, nai dilli se kiya jaataa he. pradhanmantri rashtriya raahat kosh ko iskar adhinium 1961 kii dhara 10 or 139 ke tahat iskar ritern bharne se chhot praapt he.
 pradhanmantri, pradhanmantri rashtriya raahat kosh ke adhyaksh hai or adhikari/karmchaaree avaitnaik aadhaar par iske sanchaalan main unki sahaayta karte hai. pradhanmantri rashtriya raahat kosh main kiye gaye anshdaan ko iskar adhinium, 1961 kii dhara 80 ke tahat kar yogya aay se puri tarah chhot hetu adhishuchet kiya jaataa he. pradhanmantri rashtriya raahat kosh main kisi vyakti or sanstha se keval svaichhik anshdaan hi sweekaar kiye jate hai. sarkaar ke bajet sroton se athwa saarvajanik kshetra ke upakramon ke balance shiton se milane vaale anshdaan sweekaar nahin kiye jate hai.
 rashtriya raksha prayaason ko badhaava dene hetu nakad evam vastuon ke rup main praapt svaichhik daan kii jimmedaari lene or uske istemaal par nirnay lene ke liye rashtriya raksha kosh sthapit kiya gaya tha. is kosh kaa istemaal sashastr balon tathaa arddh sainik balon ke sadasyon or unke ashriton ke kalyaan ke liye kiya jaataa he. yah kosh ek kaaryakarini samiti ke prashasnic niyantran main hota he. is samiti ke adhyaksh pradhanmantri hote hai or raksha, vitt tathaa grahamantri iske sadsy hote hai. vittamantri is kosh ke koshpal hote hai tathaa is vishay ko dekh rahe pradhanmantri karyaalay ke sanyukt sachiv kaaryakarini samiti ke sachiv hote hai. kosh kaa lekha bhartiya rigerv bank main rakhaa jaataa he. yah kosh bhi janata ke svaichhik anshdaan par puri tarah se nirbhar hota he or ise kisi bhi tarah kii bajtiy sahaayta nahin milti he.
 bhartiya samvidhan ke anuchhed 75 ke anusaar, pradhanmantri tathaa sangh ke anya mantriyon ko milane vaali pratishramak ityadi kaa nirnay sansad karti he. is raashi ko samay-samay par sansadeey adhinium dwaara punarvrut kiya jaataa he. mantriyo ke vetan se sambandhit mul raashiyon kaa ullekh samvidhan kii duusari anusuchee ke bhaag 'kha' main diya gaya tha, jise baad main sanvaidhanik sanshodhan dwaara hataa diya gaya tha. varsh 2010 main jari kii gayi aadhikarik soochna main pradhanmantri karyaalay ne yah suchit kiya tha ki pradhanmantri kii kul aay unki mul vetan se adhik unhen pradaan kiye jane vaale vibhinn bhatton ke rup main hota he. varsh 2013 main aae, ek soochna adhikaar aavedan ke uttar main yah spasht kiya gaya tha ki pradhanmantri kaa mul vetan ₹50,000 prati maah tha, jiske saath ₹3,000 kaa masik, vyay bhatta bhi pradaan kiya jaataa he. iske atirikt, pradhanmantri ko ₹2,000 kii dainik dar se pratimah ₹ 62,000 kaa dainik bhatta muhaiyaa karaayaa jaataa he, saath hi ₹45,000 kaa nirvachan kshetra bhatta bhi pradhanmantri ko pradaan kiya jaataa he. in sab bhatton or raashiyon ko mila kar, pradhanmantri kii masik aay kaa kul mulya ₹1,60,000, pratimah tathaa ₹20 lakh prativarsh he. amareeki patrika, da aconomist kii ek report ke anusaar, parchezing power prarity ke anupaat ke aadhaar par bhartiya pradhanmantri $4106 ke samanaantar vetan praapt karte hai. prati-vyakti jidipi ke anupaat ke aadhaar par yah aankada vishwa main sabase kam he. pradhanmantri kii sevanivritti ke pashchaat pradhanmantri ko ₹20,000 kii masik pension pradaan kii jaati he evam simit sachiviya sahaayta ke saath, ₹6,000 kaa karyaalay kharch bhi pradaan kiya jaataa he.
 pradhanmantri karyaalay, bharat sarkaar kaa ucchtam karyaalay he, jo pradhanmantri ko sachiviya sahaayta pradaan karata he. isamen pradhanmantri ke tatkaal kaaryakarini evam salaahkaar shaamil rahete hai, saath hi sambandhit varishtadhikariyon kii sahakaarini bhi is karyaalay kaa bhaag hote he. is karyaalay ke vibhinn vibhaag hote hai, joki pradhanmantri ko shashan chalaane, vibhinn mantralayon ke bich samanvay banane tathaa janata kii shikayaton kaa niptaan karne main pradhanmantri kii sahaayta karti he. yah karyaalay pradhanmantri tathaa unke dwaara prashasnic sevaaon ke kuch gine-chune varisht adhikariyon kii mezbaani karata he. pradhanmantri karyaalay kii adhyakshata pradhanmantri ke pradhan sachiv karte hai. isi karyaalay ke madhyam se sabhi mantrimandaleey mantrigan, swatantra-prabharee rajyamantrigan, mantralayon, rajya sarkaron tathaa rajyapalgan ke saath aadhikarik sambandh tathaa samanvay sadhate hai. yah karyaalay centre sarkaar kaa hi ek hissaa he or raisina pahari, nai dilli ke sachiviya bhawanon ke south block se kaary karata he.
 bharat ke pradhanmantri kaa varttman aadhikarik nivas, 7, lok kalyaan maarg par avasthit he, jise purvatah 7, res course road kaha jaataa tha. is awaas kaa aadhikarik naam "panchvati" he. nai dilli ke lok kalyaan maarg par sthit yah sampatti 12 ekari bhoomi par faili hui he, jisamen kul paanch bangale shaamil hai. kul mila kar, in paanch bhawanon, bagichon tathaa kuch anya samrik sanrachanaon kaa yah samuchhbhartiya pradhanmantri kaa aadhikarik nivas tathaa pramukh kaarygaar he. is sampatti main pradhanmantri kaa nijee awasaiya kshetra, kaarygrih, sabhagrih evam atithishaala sthit hai. yahan nivas karne vaale pratham pradhanmantri, rajeev gandhi the. bharat ke saptam pradhanmantri evam rajeev gandhi ke uttaradhikari, pradhanmantri vishwanath pratap singh ne pehali baar ise swayan evam bhavishya ke pradhanmantriyon ke liye aadhikarik pradhanmantri awaas nirdisht kiya tha.
 amuman pradhanmantrigan apane saare aadhikarik or rajnatik baithken yaheen kiya karte hai, haalaanki, pradhanmantri kaa mul karyaalay raisina kii pahari par sthit, kendriya sachivalay main avasthit he, parantu panchvati main bhi pradhanmantri ke liye ek kaarygrih evam sabhagrih vidyaman he, jahaan pradhanmantri yaheen rahete hue apane kaaryon kaa nirvaah kar sakate hai. yah ek atitivr-suraksha kshetra he or har kshan vishesh suraksha dal ke pehre main rahata he. saadhaaran janamanas kaa pravesh yahan purnatah nishedh hota he. lok kalyaan maarg kaa naam purvatah res course road tha. sitambar 2016 main iske naam ko parivartit kar lok kalyaan maarg kar diya gaya tha.
 bhartiya pradhanmantri par prati kshan mandara rahe aatmghaatee sankat ke maddenzar, pradhanmantri kii suraksha behad mahatvapurn or chunauteepurn vishay he. pradhanmantri kii suraksha, sangh kii ek vishesh suraksha bal, vishesh suraksha dal kii zimmedaar hoti he, yah vishisht bal sidhe centre sarkaar ke mantrimandaleey sachivalay ke adheen he, or aasuchana beuro ke antargat uske ek vibhaag ke rup main kaary karti he. espiji ke jawan pradhanmantri ko 24 ghante ek vishesh suraksha gheraa pradaan karte he, tathaa unki angaraksha, anurakshan evam unke awaason, vimaanon or vaahanon kii suraksha, aaraksha evam anurakshanik jaanch pradaan karti he. espiji desh kii sabase peshewar evam aadhuniktam suraksha baalo main se ek he. espiji ke javaanon ko suraksha, angaraksha, anurakshan evam anurakshanik jaanch hetu vishesh evam peshewar parikshan, upkaran or poshapradaan kii jaati he tathaa drudh anushaasan main rakhaa jaataa he, taaki pradhanmantri ko suraksha pradaan karne main ve log purnatah sakasham rahen.
 rashtriya rajdhani kshetra, desh ke anya hisse, tathaa videshi dauron par, har sthaan, har kshan, pradhanmantri kii angaraksha evam kisi bhi prakaar ke hamale se unki suraksha, vishesh suraksha dal kii zimmedaari hoti he. pradhanmantri kii angaraksha ke alaava espiji pradhanmantri awaas, pradhanmantri karyaalay tathaa har vah sthaan jahaan pradhanmantri vaas karte he, unki suraksha karti he. saath hi pradhanmantri ke tatkaal parivaar evam purv pradhanmantriyon or unke pariwaron kii suraksha bhi espiji karti he. pradhanmantri kii angaraksha hetu ek vishesh suraksha dal kii aavashyaktaa pehali baar pradhanmantri indira gandhi kii hatya ke baad mahasoos hui thi, tatpashchaat, 1988 main espiji ko ibi kii ek vishesh ang ke rup main, sidhe centre sarkaar ke antargat ek suraksha tukdi ke rup main gathit kiya gaya tha.
 espiji ke gathan se purv, 1981 se pehle rashtriya rajdhani main, pradhanmantri kii suraksha dilli police kii ek vishesh ang ke antargat thi. tatpashchaat pradhanmantri kii anurakshan evam vishisht suraksha gheraa pradaan karne hetu, aasuchana beuro ne ek vishesh kaary bal gathit kiya. indira gandhi kii hatya ke pashchaat vishesh suraksha dal ko ek swatantra nirdeshak ke antargat sthapit kiya gaya, joki rajdhani, desh tathaa vishwa ke har kone main, jahaan pradhanmantri jaaen, vahaan unako suraksha pradaan kare.
 sachiviya sahaayta, nickshulk awaas evam 24 ghante-365 din kii espiji suraksha ke alaava or bhi kai sahuliyatein pradhanmantri ko muhaiyaa karai jaati hai. pradhanmantri ko desh evam duniya bhar main asankhya nickshulk yatraayen karne kii sahuuliyat praapt hoti he. pradhanmantri kii awa-jaahi hetu vishisht evam atyaadhunik suraksha-upkarnon se las vaahan pradaan kiye jate hai, joki bullate-pruf or bam-pruf hone ke saath saath is tarah se banaaye jate hai ki uske eendhan tank ko nuksaan pahunchne ke baavjood bhi usame visphot nahin hota he. saath hi pradhanmantri kaa vishesh vaahan flat tair ke saath bhi milon tak bina ruke chal saktaa he. iske alaava, gas yaa rasinic hamale ke samay, is vaahan kii andruni kaksh, ek gas-chambar main tabadil hone main bhi sakasham he, taaki bahari vaayu bheetar pravesh naa kar sake, or andruki kaksh main oxigen kii supplai bhi maujuud rahati he. pradhanmantri ke vishesh vaahan ke alaava, pradhanmantri apane vishesh kafile ke saath chalate hai, jiname kareeb darjan-bhar or gaadiyaan hoti he, jinamein pradhanmantri kii suraksha main mashgool espiji ke jawan pradhanmantri ke anurakshan hetu upasthit rahete hai. iske alaava kaafile main ek ambulance or ek jaimar bhi hameshaa maujuud rahata he.
 vishesh vaahan ke alaava pradhanmantri ke liye vishesh vimaan bhi uplabdh karai jaati he. bhartiya pradhanmantri kii mezbaani kar rahe kisi bhi vimaan kaa aadhikarik kol-sin air india van hota he. in vimaanon ko bhartiya vaayu sena dwaara viviipi vimaanon kii tarah chalaaya jaataa he. vaayu sena, pradhanmantri, raashtrapati evam uparashtrapati kii vaayu yatraaon ke liye kuch vishesh vimaan rakhti he. vayusena do prakaar ke vimaan rakhti he, ek jinhen desh ke bheetar yatra karne ke liye upyog kiya jaataa he, evam dusre wo jinhen pradhanmantri ke videsh dauron ke liye rakhaa jaataa he. yah tamaam vimaan vishisht upkarnon or atyaadhunik upkarnon se las hote hai, or pradhanmantri ke vimaanon kii suraksha espiji ke niyantran main rahati he.
 yatayaat kii suvidhaon ke alaava, pradhanmantri ko sampark or dhoorbhaash kii bhi anek suvidhaayen praapt hai. pradhanmantri apane sarkari phone se desh or duniya-bhar main asankhya nickshulk phone kol kar sakate hai.
 sevanivritti pashchaat, purv padaadhikariyon ko jivan-bhar kii nickshulk awaas tahat sevanivritti ke baad ke paanch varshon tak medical suvidha, 14 sachiviya kaaryakarini, kaaryakari kharch, vaarshik taur par 6 exicutive kalas kii apravasia vaayu yatraayen evam asankhya muft train yatraayen pradaan kiye jate hai. sevanivritti ke ek varsh baad tak unhen espiji suraksha pradaan kii jaati he. paanch varshon kii samaapti ke pashchaat unhen ek nijee sahaayak, ek santri tathaa nickshulk vaayu or train tikat tathaa masik taur par ₹6000 ke karyaalay kharch pradaan kiya jaataa he.
 varsh 1947 se 2015 tak, pradhanmantri ke is pad par kul 14 padaadhikari apni seva de chuke hai. or yadi gulzaarilal nanda ko bhi ginati main shaamil kiya jaae, joki do baar kaarywahi pradhanmantri ke rup main alpakaal hetu apni seva de chuke hai, to yah aankada 15 tak pahunchataa he. 1947 ke baad ke kuch dashakon ne bharat ke rajnatik maanchitr par congress party kii lagbhag chunautihin raaj dekha. is kal ke dauraan, congress ke ke netritv main kai majboot sarkaron kaa raaj dekha, jinka netritv kai shaktishaalee vyaktitv ke pradhanmantrigan ne kiya. bharat ke pehle pradhanmantri, jawaharlal nehru the, jinhone 15 agast 1947 main kaarykaal kii shapath lee thi. unhone aviral 17 varshon tak seva di. unhone 3 purna or ek nishapurn kaarykalon tak is pad par virajman rahe. unka kaarykaal, may 1964 main unki mrityu par samaapt hua. ve is samay tak, sabase lambey samay tak shashan sanbhaalane vaale pradhanmantri hai. jawaharlal nehru kii mrityu ke baad, unhike party ke, laal bahadur shastri is pad par vidyaman hue, jinke laghukaaleey 19-maheene ke kaarykaal ne varsh 1965 kii kashmir yuddh or usame pakistan kii paraajay dekhi. yuddh ke pashchaat, tashkent ke shanti-samjhaute par hastakshar karne ke baad, tashkent main hi unki akaaran va aksmaat mrityu ho gayi. shastri ke baad, pradhanmantripad par, nehru kii putree, indira gandhi is pad par, desh kii pehali mahila pradhanmantri ke taur par nirvaachit huin. indira kaa yah pehla kaarykaal 11 varshon tak chalaa, jisamen unhone, bainkon kaa rashtriyakaran or purv rajpariwaron ko milane vaale shahi bhatte or rajkeey upaadiyon kii samapti, jaise kathor kadam liya. saath hi 1971 kaa yuddh or bangladesh kii sthapana, janamat-sangrah dwaara sikkim kaa bharat main abhigaman or pokharan main bharat kaa pehla parmaanu parikshan jaise aitihaasik ghatnaayen bhi indira gandhi ke is shasankaal main hua. parantu in tamaam uplabdhiyon ke baavjood, 1975 se 1977 tak kaa kukhyat apatkaal bhi indira gandhi ne hi lagavaaya tha. yah samay sarkaar dwaara, aantarik uthal-puthal or araajaktaa ko "niyantrit" karne hetu, loktantric naagarik adhikaron kii samaapti or rajnatik vipaksh ke daman ke liye kukhyat rahaa.
  is apatkaal ke kaaran, indira ke khilaaf uthe virodh kii lahar ke kaaran, vipaksh kii tamaam rajnatik dalon ne apatkaal ke samaapan ke baad, 1977 ke chunaavon main, sangathit rup se janata party ke chhatra ke neeche, congress ke khilaaf ekajute hokar ladaa, or congress ko buree tarah parrast karne main safal rahi. tathaa, janata party kii gathbandhan ke taraf se morarji desai desh ke pehle gaiyr-congressi pradhanmantri bane. pradhanmantri morarji desai kii sarkaar atyant vistrut evam kai vipareet vichaardhaaraon kii raajnneetik dalon dwaara rachit thi, jinka ekajute hokar saath chalanaa or vibhinn rajnatik nirnyon par ekamat va samanvay barkaraar rakhana bahut kathin tha. antytah dhai varshon ke baad, 28 july 1979 ko morarji ke istife ke saath hi unki sarkaar gir gai. tatpashchaat, kshanik samay ke liye, morarji kii sarkaar main uppradhanmantri rahe, choudhary charan singh ne congress ke samarthan se, bahumat siddh kiya or pradhanmantri kii shapath lee. unka kaarykaal keval 5 maheenon tak chalaa. unhen bhi ghatak dalon ke saath samanvay bana paanaa kathin ho rahaa tha, or antytah congress ke samarthan waapas lene ke kaaran unhone bhi bahumat kho diya, or unhen bhi istipha dena padaa. in takreeban 3 varshon kii satta se bedakhli ke baad, congress punah baari bahumat ke saath satta main ai, or indira gandhi ko apane duusare kaarykaal ke liye nirvaachit kiya gaya. is dauraan, unke dwaara liyasgaya based kathor evam vivadaspad kadam tha oparation blue star, jise amritsar ke harimandir sahib main chupe hue khalistaani aatankwaadiyon ke khilaaf kiya gaya tha. antytah, unka kaarykaal, 31 disambar 1984 kii subah ko unki hatya ke saath samaapt ho gaya.
 indira ke baad, bharat ke pradhanmantri bane, unke bade putr, rajeev gandhi, jinhen, 31 oktober kii shaam ko hi kaarykaal kii shapath dilaai gayi. unhone punah nirvachan karavaaya or is baar, congress aitihaasik bahumat praapt kar, vijayi hui. 1984 ke chunaav main congress ne loksabhaa main 401 siton ko aasaani sa praapt kiya tha, joki kisi bhi daldvara praapt kigayndhiktam sankhya he. 40 varsh kii aayu main pradhanmantripad kii shapath lene vaale rajeev gandhi, is pad par virajman hone vaale sabase yuva vyakti hai. rajeev gandhi ke baad, rashtriya manch par ubabh, vishwanath pratap singh, joki rajeev gandhi kii cabinet main, vittamantri or rakshaamantri ke pad par the. apni saafe chhavi ke liye jane jane vaale vishwanath pratap singh ne apane vittamantritv or rakshaamantritv ke samay, bhrashtachar, kala-bazaari or tex-chori jaisi samasyaon ke khilaaf kai kadam uthaaye the, aisa anumaan lagaaya jaataa he kii in kadamon main kai aise bhi the, jinke kaaran congress kii purv sarkaron ke samay kiye gaye ghotaalon par se pardaa uth saktaa tha, or isiilie apni party kii saakh par khatre ko dekhte hue, unhen rajeev gandhi ne mantrimandal se 1987 main nishkasit kar diya tha. 1988 main unhone janata dal namak rajnatik dal kii sthapana kii, or anek congress-virdohi dalon kii madad se neshnal front naamak gathbandhan kaa gathan kiya. 1989 ke chunaav main congress 64 siton tak simit rah gayi, jabaki neshnal front, sabase bada guth ban kar ubra. bhartiya janata party or vampanthi dalon ke bahari samarthan ke saath neshnal front ne sarkarbanai, jiskaa netritv vishwanathji ko diya gaya. ve.pi. singh ke kaarykaal main saamaajik nyaay kii disha main kai kadam uthaaye gaye the, jiname se ek tha, mandal ayog kii sujhaavon ko maanate hue, anya pichde varg main aane vaale logo ke liye naukari or shikshan sansthaanon main kaarakshan cote kaa praavdhaan paarit karnaa. iske alaava, unhone, rajeev gandhi ke kaal main, srilanka main tamil aatakanvaadiyon ke khilaaf jari sena kii karrwai par bhi roak laga di. amritsar ke harimandir sahib main oparation blue star hetu kshamaa-yachana ke liye unki yatra, or uske baad ke ghatnakramon ne beete barason se punjab main tanaav ko lagbhag puri tarah shant kar diya tha. parantu ayodhya main "karaseva" ke liye ja rahe laalkrishna adwani ke "rath yatra" ko roak, adwani kii giraftaari ke baad, bhaajapa ne sarkaar se apana samarthan waapas le liya. ve.pi.singh ne 7 november 1990 ko apana tyaagptr raashtrapati ko saunp diya. singh ke istife ke baad, unke purv saathi, chandrashekhar ne 64 saansadon ke saath samaajawaadee janata party gathit kii or congress ke samarthan ke saath, loksabhaa main bahumat siddh kiya. parantu unka pradhanmantri kaal adhik samay tak tik nahin sakaa. congress kii samarthan vaapasi ke kaaran, november 1991 ko chandrashekhar kaa ek varsh se bhi kam kaa kaarykaal samaapt hua, or nae chunaav ghoshit kiye gaye.
 pradhanmantri chandrashekhar ke 6 maheenon ke shasankaal ke pashchaat, congress punah satta main ai, is baar, pamulapati venkat narsingh raav ke netritv main. narsingh raav, dakshin bhartiya mul ke pehle pradhanmantri the. saath hi ve na keval nehru-gandhi parivaar se bahaar ke pehle congressi pradhanmantri tha, balki ve nehru-gandhi parivaar ke bahaar ke pehle aise pradhanmantri the, jinhone apana puure paanch varshon kaa kaarykaal puraa kiya tha. narsingh raav ji kaa kaarykaal, bhartiya arthvyavastha ke liye nirnaayak evam aitihaasik parivartan kaa samay tha. apane vittamantri, manmohan singh ke zariye, narsingh raav ne bhartiya arthvyavastha kii udaarikaran kii shuruyaat kii, jiske kaaran, bharat kii abtak sust padi, khataron se juujhati arthvyavastha ko puri tarah badal diya. in udaarikaran ke nirnyon se bharat ko ek druytah niyantrit, krishi-udyog mishrit arthvyavastha se ek bazaar-nirdhaarit arthvyavastha main tabadil kar diya gaya. in aarthik nitiyon ko, aagaamee sarkaron ne jari rakhaa, or bhartiya arthvyavastha ko vishwa kii sabase gatisheel arthvyavasthaaon main se ek banaaya. in aarthik parivartanon ke alawa, narsingh raav ke kaarykaal ne ayodhya kii babari masjid-ramajnmabhumi ke vivaadit dhaanche kaa vidhvanson or bhartiya janata party kaa ek rashtriya str kii dal ke rup main udai bhi dekha. narsingh raav ji kaa kaarykaal, may 1996 ko samaapt hua, jiske baad, desh ne agle teen varshon main chaar, laghukaalin pradhanmayon ko dekha: pehle atal bihari vaajapeyi kii 13 divasiy shasankaal, tatpashchaat, pradhanmantri ech di devgauda or indrakumar guzaraal, donon kii ek varsh se kam samay kaa kaarykaal evam tatpashchaat, punah pradhanmantri atal bihari vaajapeyi kii 19 maah kii sarkaar. 1998 main nirvaachit hue pradhanmantri atal bihari vaajapeyi kii sarkaar ne kuch atyant thos or chunauti purna kadam uthaae. may 1998 main sarkaar ke gathan ke ek maheene ke baad, sarkaar ne pokharan main paanch bhutalia parmaanu visphot karne kii ghoshnaa kii. in visphoton ke virodh main america samet kai pashchimi deshon ne bharat par aarthik pratibandh laga die, parantu rus, france, khadi deshon or kuch anya ke samarthan ke kaaran, pashchimi deshon kaa yah pratibandh, purnatah vifal rahaa. is aarthik pratibandh kii paristhiti ko bakhubi sanbhaalane ko atal sarkaar kii behtareen kootnithik jeet ke rup main dekha gaya. bhartiya parmaanu pareekshan ke jawaab main kuch maheene baad, pakistan ne bhi parmaanu parikshan kiya. donon deshon ke bich bigadate halaaton ko dekhte hue, sarkaar ne rishte behatar karne kii koshish kii. farvari 1999 main donon deshon ne lahore ghoshnaa par hastakshar kiye, jisamen donon deshon ne aapasi ranjish khatm karne, vyapaar badhaane or apni parmaanu kshamta ko shantipurna kaaryon ke liye istemaal karne kii ghoshnaa kii.
 17 april 1999 ko jayalalita kii party iedamak ne sarkaar se apana samarthan he diya, or nae chunaavon kii ghoshnaa kerani padi. tathaa atal sarkaar ko chunaav tak, samayik shashan ke str par gata diya gaya. is bich, kargil main pakistani ghuspaith kii khabar ai, or atalji kii sarkaar ne sainya karrwai ke aadesh de die. yah karrwai safal rahi or kareeb 2 maheenon ke bheetar, bhartiya saina ne pakistan par vijay praapt kar lee. 1999 ke chunaav main bhaajapa ke netritv kii rashtriya janatantric gathbandhan ne bahumat praapt kii, or pradhanmantri atal bihari vaajapeyi apni kursi par barkaraar rahe. atal ne aarthik udaarikaran kii prakriya ko barqaraar rakhaa or unke shasankaal main bharat ne abhootpurv aarthik vikaas dar praapt kiya. saath hi infrastracchar or buniyadi sahuliyaton ke vikaas ke liye sarkaar ne kai nirnaayak kadam uthaae, jinamein rajmargon or sadakon ke vikaas ke liye rashtriya rajmarg vikaas pariyojna or pradhanmantri gram sadak yojana jaisi yojanaayen shaamil hai. parantu, unke shasankaal ke dauraan, varsh 2002 main, gujarat main godhra cond ke baad bhadke hindu-muslim dangon ne vishesh kar gujarat evam desh ke anya kai hisson main, swatantraaa-pashchaat bharat ke sabase hinsak or dardanaak saamudayik dangon ko bhadkaa diya. sarkaar par or gujarat ke tatkaaleen mukhyamantri, narendra modi, par us samay, dango ke dauraan roak-tham ke uchit kadam nahin uthaane kaa aarope lagaaya gaya tha. pradhanmantri vaajapeyi kaa kaarykaal may 2004 ko samaapt hua. ve desh ke pehle aise gair-congressi pradhanmantri the, jinhone apana puure paanch varshon kaa kaarykaal purna kiya tha. 2004 ke chunaav main rashtriya janatantric gathbandhan, loksabhaa main bahumat praapt karne main aksham rahaa, or congress sadan main sabase badi dal ban kar ubari. vampanthi partiyon or kuch anya dalon ke samarthan ke saath, congress ke netritv main upie kii sarkaar sthapit hui, or pradhanmantri bane manmohan singh. ve desh ke pehle sikh pradhanmantri the. unhone do purna kaarykalon tak is pad par apni seva di thi. unke kaarykaal main, desh ne pradhanmantri vaajapeyi ke samay hasil kii gayi aarthik gati ko barqaraar rakhaa. iske alaava, sarkaar ne aadhaar or soochna adhikaar jaisi suvidhaayen paarit kii. iske alaava, manmohan singh ke kaarykaal main anek samrik or suraksha-sambandhit chunautiyon kaa saamana karnaa padaa. 26 november 2008 ko mumbai par hue aatankwaadi hamale ke baad, desh main kai suraksha sudhaar karyanvit kiye gaye. unke pehle kaarykaal ke ant main america ke saath, naagarik parmaanu samjhaute ke mudde par, left front ke samarthan-vaapasi se sarkaar lagbhag girane ke kaagaar par pahunch chuki thi, parantu sarkaar bahumat siddh karne main sakasham rahi. 2009 ke chunaav main congress or bhi majboot janadesh ke saath sadan main ai or pradhanmantri manmohan singh pradhanmantri ke aasaan par vidyaman rahe. pradhanmantri manmohan singh kaa doosraa kaarykaal, anek ucchstareey ghotaalon or bhrashtachar ke aaropon se ghira rahaa. saath hi aarthik udaarikaran ke baad ai prashansaneey aarthik gati bhi sust pad gayi or anek mahatvapurn paristhitiyon main thos va nirnaayak kadam na uthaa paane ke kaaran sarkaar sarkaar kii chhavi kaaphi karaab hui thi. pradhanmantri manmohan singh kaa kaarykaal, 2014 main samaapt ho gaya. 2014 ke chunaav main bhartiya janata party, jisane bhrashtachar or aarthik vikaas ke mudde par chunaav ladaa tha, ne abhootpurv bahumat praapt kiya, or narendra modi ko pradhanmantri niyukt kiya gaya. ve pehle aise gaiyr-congressi pradhanmantri hai, joki purna bahumat ke saath satta par vidyaman hue hai. saath hi ve pehle aise pradhanmantri hai, joki azaad bharat main janme hai.
 much di devgauda1 june 1996-21 april 1997
 manmohan singh22 may 2004-26 may 2014
 bharat ke uppradhanmantri kaa pad, takneekee rup se ek ek sanvaidhanik pad nahin he, naahi samvidhan main iskaa koi ullekh he. parantu aitihaasik rup se, anek avasaron par vibhinn sarkaron ne apane kisi ek varisht mantri ko "uppradhanmantri" nirdisht kiya he. is pad ko bharne kii koi sanvaidhanik anivaaryta nahin he, naahi yah pad kisi prakaar kii vishesh shaktiyaan pradaan karata hai. aam taur par vittamantri yaa grahamantri jaise varisht cabinet mantriyon ko is pad par sthapit kiya jaataa he, jinhen pradhanmantri ke baad, sabase varisht mana jaataa he. amuman is pad kaa upyog, gathbandhan sarkaron main majbooti laane hetu kiya jaataa rahaa he. is pad ke pehle dharak sardaar vallabhbhai patel the, joki jawaharlal nehru kii cabinet main grahamantri the. kai avasaron par aisa hota rahaa he kii pradhanmantri kii anupasthiti main uppradhanmantri sansad yaa anya sthanon par unke sthaan par sarkaar kaa pratinidhitiv karte hai.
  jawaharlal nehru · gulzaarilal nanda † · bahadur shastri · indira gandhi · morarji desai · choudhary charan singh · rajeev gandhi · vishwanath pratap singh · chandrasekhar · pi ve narsimha raav · atal bihari vaajapeyi · much di devgauda · indra kumaar gujral · manmohan singh · narendra modi 
