 pratapgarh, kshetrafal main bharat ke sabase bade rajya rajasthan ke 33wein jile pratapgarh jile kaa mukhyalay he. prakritik sampada kaa dhani kabhi ise 'kanthal pradesh' kaha gaya. yah nayaa jila apane kuch pracheen or puranic sandarbhon se jude sthanon ke liye darshneey he, yadhyapi iske suvichaarit vikaas ke liye van vibhaag or paryaton vibhaag ne koi bahut ullekhneey yogadan ab tak nahin kiya he.
 rajasthan ke dakshini hisse main udaipur sambhaag main yah jila 24°.02' uttar or 74°.46' purv ke bich avasthit he. sambhag mukhyalay udaipur se yah 179 kilometre yaa 111 mile dur he|
 pratapgarh jila samudr tal se ausatan 1610 feet yaa 580 meter kii oonchaai par basaa he or kaha yah jaataa he ki oonchaai kii drushti se rajasthan main mount abu ke baad sarvaadhik oonchaai vaala yahi jila he. na yahaan-pashchimi rajasthan ke barmer jaisaa dahakta hua registan he, na churu jaise shaharon si kadaake kii thand! sthaneey jalwaayu manabhaavan samshitoshna he.puraane pratapgarh rajya ke uttar main gwalior, dakshin main ratlam, pashchim main mewar or bansawada) purv main jaavara/ mandsaur or neemuch ke rajya or jile the.
 bhartiya upmahadweep kii sarvaadhik pracheen parvatamala aravali or malwa ke pathaar kii sandhi par avasthit rajasthan ke is jile ke bhugol main aravali or malwa donon kii hi bhugolic-visheshtaayen ek saath pahachaani ja sakati hai.
 puraane dastavejon ke anusaar jaakham, shiv, era, retam or karmoi mukhya nadiyaan thim. 30 gramin talabon ke alaava yahan ‘tejasagar’ naamak pramukh talab tha. jaakham, maahi or sivaana yahan kii teen mukhya nadiyaan hai, choti-choti barsaati nadiyon ke alaava anya nadiyon main som, era or karmoi naamak nadiyaan bhi hai, jo praayah greeshmakaal main suukh jaati hai, par padosi jile bansawada ke vikhyath maahi baandh main pratapgarh jile kii kai nadiyon or prakritik jaldharaon kaa pani shaamil hota he.
 jile kii ausat vaarshik-varsha 856 se 900 millimetre he, par har varsh isamen har baras thode-bahut utaar-chadhaav dekhe jate rahe hai. chittorgarh ke jila gajetir ke anusaar "5 sitambar 1955 ko 24 ghanton ke dauraan 279.9 millimetre varsha kaa record pratapgarh ke mausam vibhaag main darj he".
 yahan bhoomi aam taur par urvarak kaali mitti he, jo jwalamukhi-lava se nirmit he. july 2011 main pratapgarh ke ek gambhir shodhakarta madan vaishnav ne yah daawa kiya tha ki unhone pratapgarh main lagbhag 2,500 saal pehle hue ek jwalamukhi visphot ke thos sutara dhunde hai, "jiske lave kii vajah se hi bahut saare gaanvon kii mitti kaali or laal he." 
 pracheen bhu-abhilekh dastavejon ke aadhaar par is jile main kheti kii bhoomi kismein 'sinchit', 'acinchit-kaali-bhoomi, 'dhamani', 'concrot', 'adan' or 'banjar-kaali' thim. 
 choti saddi ke alaava pratapgarh ke baaki chaar upkhand- pratapgarh, aranod, pipalkhunt or dhariyavad 'van-kshetra' ke antargat arakshit hai, isliye jile main bade yaa madhyam-shrenee ke udyogon ko shuru karne kii sambhaavnaaen bahut kam hai. 'rajasthan industries and investment corporation ne ek alag audyogic-kshetra viksit kiya zarur he, par kal-kaarkaane lagane ke icchhuk udyogpatiyon ke abhaav main ye aaj bhi sunsaan padaa hua bhukhand he. 
 khanan-kaary kii yahan isiilie anumati nahin he ki jile kaa zyaadaatar hissaa van shrenee main vargeekrut he, haalaanki ] ke alaava pratapgarh or dhariyavad tehsil ke chuninda bhaagon main kelsite, dolomite, red aakar, sope stone, quartz, felsapar aadi kaa khanij-utkhanan hota he. yahan sangemarmar, imarti-pathar, chuunaa-pathar aadi ke kuch bhandar bhi hai.
 khani-abhiyantaa karyaalay, pratapgarh se praapt aankadon ke anusaar "dhariyavad main 75, choti saaddi main 30 or pratapgarh main 10 khaanon ko anugnaptr die gaye hai, jinke dwaara kramshah 1175 hectare, 1098 hectare or 11 hectare main sangemarmar, felsapar, red-aakar or anya khanij nikaale ja rahe hai."
 pratapgarh jile kaa kul bhugolic kshetrafal 4,11,736 hectayar he, jisamen se 1,20,976 hectayar bhaag saghan wanon se aachhadit bhubhag he. yah rajya ke van-ausat se kahin adhik he.bhugolic drushti se arakshit van-kshetra or kul uplabdh bhoomi kaa tehseelwaar kshetrafal is prakaar he-
 agar shahari aabaadi ke aankade dekhen to aitihaasik-pariprekshya main neeche di ja rahi talika se pratapgarh or choti sadadi nagareey jansankhya par prakaash padataa he:
 aitihaasik dastauez batalaate hai ki 1881 main 'paratabgarh' kii jansankhya 79,569 hua karti thi. yah aabaadi 1951 kii janaganana main 1,10,530 ankit he! 2001 kii janaganana ke aankadon kii baat karen to pratapgarh kii jansankhya 2,06,965 thi, aranod kii 1,12,072, dhariyavad kii 1,52,655, pipal khoont kii- 1,18,439 or choti saddi kii aabaadi 1,16,676 ankit kii gayi thi.bharat kii janaganana 2011 ke aarambhik aankadon ke anusaar pratapgarh jile kii kul aabaadi 8,68,231 he, jisamen se 4,37,941 purush or 4,30,281 striyaan hai, jab ki 2001 kii gat janaganana main yahaan 7,06,707 logon kii ginati kii gayi thi. jaisalmer jile ke baad rajya kii sabase kam aabaadi vaala jila pratapgarh darj hua he.
 jansankhya 	91.73 %	8.27 %
 kul aabaadi 	796,041	71,807|purush aabaadi 401,171	36,573|stri aabaadi 	394,870	35,234|linganupaat 	984	963|bal-linganupaat 	936	898|bal jansankhya 	141,751	8,767|shishu ladke 	73,237	4,619|shishu ladkiyaan 	68,514	4,148|bal-pratishat 	17.81 %	12.21 %|baalkon kaa pratishat 	18.26 %	12.63 %|balikaon kaa pratishat 17.35 %	11.77 %|sakshar 	348,072	53,443|purush sakshartaa 	220,661	29,461|stri sakshartaa 	127,411	23,982|ausat sakshartaa 	53.20 %	84.78 %|purush sakshartaa 	67.29 %	92.20 %|stri sakshartaa 39.04 %	77.15 %|
 suvikhyath itihaaskaar mahamahopadhyaay pandit gaurishankar hirachand ojha ke anusaar "pratapgarh kaa suryavanshiy rajput rajpariwaar mewar ke guhil vansh kii sisodiya shakha se sambaddh rahaa he".maharana kumbha chittorgarh or maharana pratap bhi isi vansh ke pratapi shaasha the, kaha jaataa he ki unke chachere bhai kshem singh/kshemkarn se unka sampatti sambandhi koi paariwarik vivaad kuch itnaa badha ki naaraaz maharana kumbha ne unhen apane rajya chittorgarh se hi nirvasit kar diya. kuch kaa maananaa he ki bhai-bhai main talavaarein na khinchin, isliye kshemkarn swayan gharelu-yuddh taalane kii garaj se chittorgarh ko alavida kah aaye. un kaa parivaar mewar ke dakshini parvatiy ilaakon main kuch samay tak to lagbhag visthapit sa rahaa, baad main kshemkarn ne san 1437 isvi main mewar ke dakshini bhubhag, devliya aadi gaanvon ko talwaar ke bal par 'jeet kar' apana nayaa rajya sthapit kiya. 
 kshemkarn ke putr maharana surajmal ne 1514 isvi main devgarh gram main apana sthai thikaana banaate hue 'nae rajya' kaa vistaar kiya. baad main surajmal ke vanshaj maharavat pratapsingh ne 1689-1699 main devgarh se thodi dur, ek nayaa nagar 'pratapgarh' basaaya |
 devgarh yaa devliya, jo jila-mukhyalay se lagbhag 12 kilometre kii duuri par aaj pratapgarh kii up-tehsil he, jo pracheenatar gaanv ke rup main apane bheetar itihaas or puraatatv ke kai rahasy samete hue he.
 yahan devliya main aaj bhi ek purana rajmahal, bhootpurv-rajgaraane ke smarak, talab, baavadiyaan, mandir or kai anya aitihaasik avshesh vidyaman hai. devgarh main hi matrushakti ke ek rup 'bijmata' kaa ek purana mandir to he hi, jainiyon kaa bhagwaan mallinath mandir or ram-darbar mandir bhi hai, jahaan ram or lakshmana ko murtikar ne badi-badi rajasthani muunchon main dikhaaya he. isi mandir kii chat par surya ke prakaash kii sahaayta se samay bataane vaali sangemarmar kii dhoop ghadi bhi he.
 kalkrmanusaar pratapgarh ke bhootpurv shaskaon kaa vanshavriksh kuch is tarah miltaa he:
 itihaas kii kitabon main 'paratabgarh-raaj' kii pandrahavin sadi se praayah agle sau saalon tak kaa koi lanbaa-chaudaa vivaran nahin miltaa, par maharavat pratap singh, jinhone pratapgarh kii sthapana kanthal raaj kii nayi rajdhani ke rup main kii, ke vakt se yahaan ke itihaas par thodi bahut roshni zarur daali ja sakati he! 
 pratap singh ke baad prithvi singh sangram singh ummed singh or gopal singh ke san 1721 se 1756 tak shashan ke bare main zyada saamagree itihaas ke sroton main ankit nahin he. haan, itnaa sanket to zarur miltaa he ki ek shahi farmaan dwaara maharavat pratap singh ke uttaradhikari prithvi singh ko shah alam ne "basaad ke pargane kii aay ke alaava apni praja ke liye khud apane sikke dhaal sakane kaa adhikaar" diya tha. 
 pratapgarh ke riyasat banane ke baad 1578 tak baravarda or basaad ko chhod kar sabhi 548 chote bade gaanvon par pratapgarh kaa aadhipaty ho gaya 1586 me 17 akraman ke baad baravarda va 1603 me 43 se zyada akraman ke baad kar sambandhi sandhi va sena me alag tukdi kii baat ke saath basaad bhi pratapgarh me shaamil ho gaya jiske baad basaag ko alag pargana banaaya gaya
 yah bhi ullekh itihaas ke dastavejon main miltaa he ki gopal singh ke shashan-kaal main marathe har taraf sar uthaane lage the or ve baahubal ke aadhaar par desi riyasaton par baqayda sangathit hamale karte the, par gopal singh ne mewar se apane achche sambandhon ke chalate udaipur ke maharana se na keval dhariyavad pargane kaa shashan praapt kiya tha, balki vah maraathon kii lut se bhi apane rajya ko bahut kuch mahfuz rakh sake the.
 mogul or british kaal main pratapgarh rajya 'bahari' hastkshepon se bahut kuch achoota rahaa, kuch isliye bhi ki na keval yahan ke tatkaaleen raajaaon ne dilli ke shaskaon ko 15,000 rupee kii salanaa 'khiraj' dene kaa nishchay kiya, balki saalim singh ne mogul-shaasha shah alam dwitiya se apane rajya ke liye nae 'salimshahi sikke' prachlit karne kii likhit sweekruti kaa navinikaran karavaaya, jo 'paratabgarh' kii sthaneey-taksaal main main hi dhaale jane vaale the. 
 1761 main malharav holkar ke senapati tukoji raav ne pratapgarh kii gheraabandi kii, par vah yahaan se koi dhanrashi vasuul kar paane main naakaamayaab rahaa. haan, do saal baad 1763 main malharav holkar ne udaipur jate vaqt saalim singh se vasuuli zarur kii. tab sab taraf maraathon kaa utpaat bada prabal tha. 
 saalim singh, jinhone pratapgarh ke paas 'salamgarh' basaaya tha, ke putr samant singh ke raajkaal main maraathon ne to pratapgarh par hamalaa or lutpaat na karne kii evaj main 72,720/- salimshahi rupayon kii salanaa 'khiraj' tak bandhawa lee. maraathon ke aatank se ajiz aa kar samant singh ne 1804 main angrejon se sandhi kii or jo vasuuli maratha kiya karte the, vahi raashi angrejon ko die jane kaa qaraar kiya gaya; par lord cornwalis kii nayi rajya-nitiyon ke chalate ye qaraar bhi bahut samay tak lagu na rah sakaa or pratapgarh antat angarez hukumat ke sidhe niyantran main aa gaya. 1818 main ek dfa phir pratapgarh kii angrezi sarkaar se 12 sutreey sandhi hui, jiske anusaar pehle saal main, 35,000 rupee or paanchaven saal main 72,700/- rupee angrejon ko 'khiraj' main dene kaa ikraar kiya gaya.unka smarak pratapgarh main is link par dekha ja saktaa he-
 samant singh ne pratapgarh kaa shashan apane putr deep singh ko saunp diya, jisane kuch samay tak to thikthak kaam chalaaya, par uske hi rajya ke kuch virodhiyon ko sthaneey str par deep singh kaa shashan ghor asantoshjanak jaan padaa or shashan ke prati vidroh kii ghatnaayen tej hone lageen, lihaaza sar uthaane vaale vidrohiyon ko kuchalane kii garaj se deep singh ne kuch kii hatya tak karvaa di. angrezi aakaaon ko deep singh kii yah kaarywahi nagavar guzari or unhone deep singh ko use devgarh chale jane or vahiin rahane kaa hukum de daalaa. kuch vakt tak to devgarh main deep singh lagbhag nazarband rahaa, par angrezi raaj kaa hukum taalte hue vah thode hi vakt baad pratapgarh laut aayaa. angrezi raaj ko ye hukumauduli sahan na hui, lihaaza angarez fouj kii ek tukdi ne aamane-saamne kii ek ladaai main deepasingh ko haraa kar bandi bana liya or gwalior rajantargat achera-gadhi main bhej diya, jahaan 1826 main ek kaidi ke rup main is raja ne antim saans lee. bhale deep singh ke jivan ke panne rajnatik-uhapoh or uthal-puthal kii ghatnaon se bhare hon, uski prasiddhi pratapgarh shahar main banawaye gaye deepeshwar mandir or deepeshwar talab ke nirmaataa hone kii vajah se aaj bhi he.
 is strot ke thik ulat, "bharat main angrezi raaj"ke yashasvi lekhak pandit sundar laal ne deepasingh ko ek deshbhakt senaanee kunwar deepasingh krantikari ke rup main in shabdon main yaad kiya he- 
 " bharatvarsh main sabase pehle bengal main hi aazaadee kaa bigul baja. ‘anand math’ giroh ke kuch krantikari bhaag kar dakshini raajapootaana yaa malwa-anchal main aae. devliya pratapgarh kaa kunwar deepasingh bengali krantikariyon ke sampark main aayaa. duusari ore uskaa sambandh holkar darbar se tha kyonki uski riyasat mughalon ko holkar ke dwaara khiraj bhejti thi. us samay jaswantrao holkar mahapratapi rajkumaar tha or uske man main bhi angrejon ke virudgh vidroh ke jowar laharaa rahe the kyonki angrej maraathon ko aapas main ladaate the or is prakaar unhone maharashtra mandal ko nasht kar diya tha. 	deepasingh or jaswant raav holkar ne kranti kii taiyaariyaan kii or unka pehla kaam in sandhiyon ko na hone dena tha, jinhen chambal ke kinare padaav daal kar baitha lord lake or duusare angrej malwa or raajaputaane ke deshi riyasaton ke raajaaon se sampark kar rahe the. yah kunwar deepasingh kaa hi praytn tha ki angrej san 1800 main pratapgarh riyasat se sandhipatr likhavane main asafal rahe. san 1802 main pun: praytn kiya gaya. bengal se jo krantikari, riyasat devliya pratapgarh aae the, unamem ramakrishna das naamak nimbark-sampradaay kaa ek bees varshiya noujvaan bhi tha. usne apni pratibha, vidvatta or unase bhi adhik apni utkrisht rashtriyata se, rajpariwaar ko itnaa prabhavit kiya ki parivaar ne devliya main apane sabase bade nijee mandir ‘shri raghunatha dwaar’ kaa mahant ramakrishna das ko bana diya. isse kunwar deepasingh kii yah chaal safal hui ki vah ek atithi sharnaagat krantikari ko uske pad, maryaada ke anuroop surakshit rakhane main safal ho gaya. 	angrej jasoos, anand math ke giroh ke bikhare hue logon or jaswant raav holkar ke viplavvaadiyon kaa suraag lagaate hue devliya pahunche. unke sanket par bengal paidal sena kii ek tukdi ramakrishna das or kunwar deepasingh ko giraftaar karne ke liye devliya se lagbhag gyaarah mile dur malwa kii disha main aa dati. lekin deepasingh zyada chatur niklaa or uske sainikon ne bengal paidal sena ke captain jon boyli or anya logon ko maut ke ghat utaar diya. is par angrej bahut bigade. 	lekin jab tak riyasat main raaj-kaaj kunwar deepasingh ke haathon main pradhanmantri ke rup main rahaa, angrej hastkshep na kar sake. keval unke guptcharon ke jariye samachar jate rahe. kuch varsh baad kunwar deepasingh ko tarbooz main jehar de kar maar dene kaa jaghanya kaary angrejon ke inhen zarakhrid jasuson kaa tha, jinhen un dinon angrejon ke dhanyavad-patr baraabar milte rahe. 
 un dinon bishap haibar naam kaa ek bada padri bharat kii yatra par aayaa tha. usne malwa or devliya pratapgarh kii bhi yatra kii. usne apane yatra varnanon main kunwar deepasingh kaa kaaphi ullekh kiya he. yah nirvivaad satya he ki yadi jaswantrao holkar, kunwar deepasingh or bengal ke saathiyon ko desh ke anya shaskaon or janata kaa sahyog mil jaataa, to san 1857 kii kranti kam se kam chalis-pachaas varsh purv ho jaati or safal bhi ho jaati kyonki un chalis-pachaas varshon main angrejon ko bhartiya saamaajik, rashtriya or aarthik jivan main foot daalane kaa jo mauka mila, vah na miltaa. bhartiya udyog-dhanghon or aatm nirbharta ko nasht karne kaa mauka na miltaa....."
 deep singh kii kaid hui mrityu / hatya ke baad samant singh ne or apane pote dalpat singh ko rajya kaa shashan sonpa, jo 1844 main un kaa uttaradhikari bana, par agle hi saal 1825 main khud dalpat singh duungarpur raja ke god chale gaye, jinhone angrezi hukumat ke nirnay ke alok main apane dattak putr udai singh ko to apni jagah duungarpur maharaval ghoshit kiya or khud pratapadh ke raja bane. 1862 main unhen bhi angrezi hukumat se is manshaa kii sanad mil gayi ki unhen tathaa unke uttaradhikariyon ko dattak-putr god lene kaa adhikaar rahegaa.
 1865 main jab udai singh gaddinshin hue to pratapgarh ke din sachmuch bahut kuch phire. udai singh ne rajkaaj main kai sudhaar kiye, divaani adaalatein kaayam kin, kuch kar maaf kiye gaye, uchit mulya kii sarkari dukaane kholin or 1876-1878 ke kukhyat durbhiksh 'chappaniya-kaal' ke dauraan praja ke liye kai raahat kaary shuru kiye. udai singh ne pratapgarh main apane liye kuch british tarz par ek alag mahal bhi banwaaya or rajya main prashasnic sudhaaron par gambhirtha se dhyaan kendrit kiya. 
 1867 main yahaan pehali ayurvedic dispenceri kholi gayi or muft adivasee shiksharth 1875 main state primary skool samet kuch paathshaalaayein. 1875 isvi main hi 'bandobast mahakme' kaa gathan hua. do anbhavi hakimon ke alaava bandobast ke nae mahakme main sadar-munsarim, patawaari, bandobast-amin niyukt kiye gaye. pehle-pahal sackthali, hathunia or magara gaanvon samet 114 gaanvon kaa bandobast kiya gaya tha. 
 1884 main angrejon kii krupa se dak va taar vibhaag astitv main aayaa. 1890 main udai singh kaa dehanth hua, par chunki unka swayan kaa koi putr na tha, unki vidhwaa rani ne apane pati ke chachere bhai raghunatha singh ko god le liya, jinhen 1891 main angrezi shashan ne divangat udaisingh kaa uttaradhikari sweekaar kar liya. 
 isi saal 1893-94 main 'sadar aspataal' bana, chungi-mahakme ke alaava kuch ek daakghar bhi khule or sabase upyogi nirmaan kaary- gram raajpuria se hote hue ek pakkaa sadak maarg, pratapgarh se mandsaur banaaya gaya, jo rail se pratapgarh ke bashindon kaa pehla sampark-maarg bhi tha.
 1894 isvi main 'mahakama khaas' kaa gathan hua. is vibhaag jo pramukh likhit 'kartavya' nirdhaarit kiye gaye, ve the- bhu-rajasav kii vasuliyaan karnaa, divaani or faujadaari maamlat kaa faisla, rajya ke rajasav record kaa sandhaaran, 'bandobast-haakim' kii gaiyr maujuudagi main uske saare kaamkaaj dekhnaa, jan-sunwaayee, daure or nirikshan karnaa or gaanvon main lumbardaar or patwaariyon kii niyukti karnaa vagairah. tab isi mahakme ke adheen haakim-maal naam kaa tehseeldaar kii tarah kaa koi pad bhi hua karata tha, jiske adheen naayab-tehseeldaar, sadar kanoongo, patawaari, maafeedaar, ahalamad, ahalkaar, jamaa-kharch-navis, naayab-ahalkaar jaise kai pad hote the.
 rajya ke aadhunikeekaran kii shuruyaat bhi tabhi se hui. 1901 main pratapgarh main munispal cameti yaa 'nagarpalika' kaa gathan kiya gaya, 1903 main 'pinhe nobles skool' kholaa gaya, 1904 main logon ko, ek aashcharya kii tarah sadak par ghode yaa hathi kii chir-parichit sawari kii jagah pehali baar pehali motor car dekhne ko mili. 
 raghunatha singh ke kaarykaal main 1904 main shahi-taksaal band kar di gayi, kyonki 'salimshahi' sikke kii bajaay angrezi-mudra ko hi pratapgarh rajya main 'rajya-mudra' ke rup main sweekaar kar liya gaya. raghunatha singh ke shashan main hi 1912 main 'district-police-captain' kaa nayaa pad banaaya gaya. state police-mahakme kaa punargathan hua or 'khalsa gaanvon' main bhi bhu-prabandh lagu kiya gaya. 
 us vakt kulmi, kumhaar, anjana or mali pramukh krishak jatiyon main shumaar the, jinke paas ausatan 24 bigha krishi-bhoomi hua karti thi. tab bhi opium kii dhaturiya kism behad mashkur thi. sinchai, kuon se charas dwaara pani khinch kar hoti thi. pratapgarh shahar main, jise 'paratabgarh ' likhaa or bolaa jaataa tha, krishi-vyapaar ke liye badi mandi laga karti thi. isi tarah kii kai sthaneey krishi mandiyaan aranod, canora, motadi, raipur or salamgarh main bhi thim. 'paratabgarh' rajya kii vaarshik aamadani 1907 main kareeb 6 lakh thi. aaj jile kaa bhu-rajasav kareeb 20 lakh + or sinchai-kar 30 lakh+ he- jo rajyakosh ko jaataa he. 
 maharavat raghunatha singh kaa uttaradhikaar ram singh ne grahan kiya. unke shashan kaal main shiksha, chikitsa, sthaneey shashan adi kai kshetron main kaam hua.1936 main alag 15 rogi-shaiyaon vaala alag 'zanaanaa aspataal' nirmit kiya gaya, 1938 main gram panchayaton kaa gathan kiya gaya or nagarpalika, pratapgarh main namankit sadasyon ke alaava chun kar kuch pratinidhi member bhi aane lage. sabase ullekhneey baat thi - pratapgarh main 1938 main hoicourt kii sthapana. ram singh ko angrejon ne 'sar' kii maanad sanad bhi di thi.
 pratap singh maharavat ne san 1699 main jis gaanv ke aage ja kar pratapgarh kaa nirmaan karavaaya tha, us gaanv kaa naam tha-doderia kaa kheda jo aaj bhi vidyaman he. tab yahaan aranod, dhamottar, bardia, bajrangarh, sakathali, suhagpura, puniya khedi, jaanjali, kulthana, parsola, moongana jaise kai bade gaanv the. yahaan kaa doosraa mahatvapurn qasbaa yaa thikaana- tha dhariyavad, maharana pratap ke pote sahasamal ne 16veen shatabdi ke madhya basaaya tha. . kehete hai, puraane jamaane main devgarh-pratapgarh kaa samrajya kareeb 889 vargamil kii paridhi main failaa hua tha. tab ise "kanthal-raaj" ke rup main janaa jaataa tha. 'kanthal' kaa shabdic maayna he- 'kanth-pradesh' yaa kinare kaa bhubhag!
 saalim singh ne apane shahar kii suraksha ke liye chaaron ore ek parkota bhi nirmit karavaaya tha, jiske do chote dwaar- 'talab baari' or 'kila baari' or chaar bade pravesh dwaar 'surajpol', 'bhatpura baari', 'devliya daravaaza' or 'dhamottar darwaja' the. suraj doobane ke saath hi ye sab ke sab nagar-dwaar band kar die jate the, baahar se aane waalon ko suryoday tak shahar ke baahar hi raat bitaani padati thi.
 vah purana 'paratabgarh'ab kahan ? samay-chakra kii raftaar ne parkota, puraani shachlosurat ke nagardwar or baavadiyaan vilupt kar di hai or rajaashahee ke dinon kaa purana vaibhav ujaad chalaa he. pratapgarh or devgarh ke donon mahal kisi kabadi ne oune-paune daamon main kharid liye the, usee ek kabadi se kharid kar jodhpur ke ek privet vyavsaai, aitihaasik devgarh mahal ke 'maalik' hai. pratapgarh kaa mahal ab bhi usee kabadi ke paas he jisaki taraf na bhootpurv rajpariwaar vaale jhaankate hai, na paryaton vibhaag ke aakaa! maharaja udai singh kaa mahal ab unke chaukidaaron kaa ashiana he. badale hue raajnneetik paridrishy ke nae 'raja' janata dwaara nirvaachit loktantr ke jan-pratinidhigan ko na pratapgarh ke itihaas kaa gyaan he, na paramparaagat sampadaaon kii raksha se koi sarokaar! sahasamal ke vartmaan vanshajon ke paas dhariyavad main paanch sadi purana garh ab bhi he, par gaanv dhariyavaad ke is 'rawale' ko marammat or nayi saajasja ke baad aajkal 'dhariyavad heritage hotel' kaa nayaa sa rup de diya gaya he! dhariyavad thikaane kii vartmaan peedi ab paryaton se arth-prapti karne, ek angrezi medium- primary skool chalaane yaa raajnneeti ke akhaade main lag gayi he. pratapgarh kaa bhootpurv rajpariwaar pune main sthai taur par nivas kar rahaa he., yahaan ke bhootpurv rajpariwaar se sambaddh shrimati ratna singh pratapgarh main vivahoparaant vahiin se ek baar congress se loksabhaa-saansad rahi hai.
 janagarh, khapradak avaleshwar, basaad, shaivana, dhamottar, ghotavarshika, sidheria, gandharvapur, 'maad-hukulo' sahit pratapgarh jile main kai sthanon par faile aitihaasik or puratathvik mahatv ke avshesh, apni durdasha par aansu bahaate aaj bhi dekhe ja sakate hai. 
 lagata ye he rajya ke puraatatv or sangrahalay vibhaag ne is pracheen kshetra kaa koi vistrut yaa 'gambhir' surveykshan nahin karavaaya he, isliye durbhaagya se yahan kii aitihaasik-sampada main se ek bhi sthal 'sangrakshit smarak' shrenee main vargeekrut nahin he, yadhyapi lambey arase se isaki maang sthaneey prashasan ke alaava kai itihasapremi bhi baraabar uthaate aa rahe hai! 
 yon puraatatv vibhaag dwaara yahan ke mahatvapurn purasthaanon kii suchi is link par drashtavy he- kuch jaandaar, kintu ab kachraghar ban chukin 14 puraani baavadiyon ke jirnoddhar ke prastaav jila prashasan ne bheje hai. baavadiyon kii safai ke kuch achche prayaas logon ne nijee taur par kiye hai koi nahin jaanata, pracheen sampada kii raksha or sangrakshan kaa sapana kya dhanabhav main kabhi puraa hoga?
 1931 main pratapgarh main swadeshi andolan chalaa, jiske kaaryakrttaaon master raamalaal, radhavallabh somani va ratanlal ko bandi banaaya gaya. 1936 main thakkar bagha kii prerana se rajya main amritlal paayak ne harijan seva samiti kii sthapana kii. paayak ne hi 1946 main praja mandal kii sthapana kii. desh ke aaazaad hone ke baad pratapgarh main lokapriy mantrimandal bana, jisamen prajamandal ke pratinidhi paayak mantri bane. april, 1948 main pratapgarh sanyukt rajasthan kaa ang ban gaya. is tarah 1948 se 1952 ke bich pratapgarh ek swatantra jila rahaa tha, riyasaton ke ekikaran par simaaon ke punargathan ke baad yah pehle nimbahida or baad main chittorgarh jile kaa ek bhaag banaaya gaya. ganatantr diwas 2008 ko rajasthan kii tatkaaleen mukhyamantri shrimati vasundhara raaje sindhiya dwaara vidhaan sabha bajet-satr main kii gayi ghoshnaa ke baad ek baar phir ise swatantra jila banane kaa mauqaa mila. 
 pratapgarh paanch upkhandon/ panchayat samitiyon se mil kar bana he, jo hai- pratapgarh, choti saddi, dhariyavad, pipalkhunt or aranod. . pratapgarh tehsil kii ekmaatr up tehsil devgarh he.
 pratapgarh ke paas ke shaharon main mandsaur, choti saddi, neemuch, chittorgarh nimbaheda, bansawada, udaipur aadi hai. 
 pratapgarh jile ke apekshaakrit bade gaanvon main dhamottar, siddhpura, rathanjana, dhaulapani, devgarh, salamgarh, parsola, suhagpura, ghantali, aranod, gautameshwar, dalot, pipalkhunt, raajpuria, bambori, bagavaas, gandher, asavataa, kulthana, avaleshwar, mokhampura, baseraa, wasad, rajora, kuni, varmandal, bajrangarh, rampuria, chiklad, gyaspur, baravarda, bardia, thada, panmodi or jhansdi aadi hai. jile ke samast gaanvon kii suchi  par dekhi ja sakati he|
 24 oktober 2010 se 13 agast 1011 tak pratapgarh ke colector or jila magistrate the hemanth shesh, jo rajya sarkaar kii ore se jila mukhyalay par vibhinn vibhaag/ karyaalay kholane, colectrate, police line, nai civil line, circuit house jaise nae sarkari-bhawan nirmit karwaane or pratapgarh jile ko railway line sahit naagarik suvidhaayen uplabdh karne ke prayaason main sanlagn rahe.  agast 2011 se oktober 2012 ke bich karyrat jile kii pehali mahila colector tina soni thim. 1 oktober 2012 se 16 april 2013 ke bich mohammad shafi kuraishi ko yah padbhaar diya gaya, ratan laal lahoti is pad par 22 april 2013 se padasthapit hai. yahaan is se pehle dow prithviraj sankhla bhanuprakash atoru or rohit gupta bhi jila colector ke pad par rahe.
 prakritik sushamaa kaa dhani pratapgarh jila bansawada, chittorgarh, neemuch, ratlam or mandsaur jilon se mila hua he, isliye yah aakasmik nahin he ki yahan kii adivasee-samskruti or parampara par na keval rajasthan, balki madhyapradesh kii bhashaa, veshbhusha, boliyon or samskruti kii bhi chhap he. madhya pradesh se pratapgarh kii sarahadein lambaai main kareeb 60 pratishat hisse se milti hai or bhugolic duriyon ke kam hone ke kaaran aaj bhi rajasthan ke sudur jilon main bete-betiyon kaa byaah karne kii bajaay rishte-naatedari ke liye log padausi-rajya madhya pradesh kii taraf hi dekhte hai!
 haalaanki pratapgarh main sabhi dharmon, maton, vishwaason or jatiyon ke log sadbhavnapurvak nivas karte hai, par yahan kii jansankhya kaa mukhya ghatak- lagbhag 60 pratishat, minaa adivasee hai, jo rajya main 'anusuchit janajati' ke rup main vargeekrut hai. pipal khoont upkhand main to 80 fisadi se zyada aabaadi meena janajati kii hi he. jivan-yaapan ke liye ye minaa-parivaar multah krishi, mazdooree, pashupaalan or van-upaj par ashrith hai, jinaki apni vishisht-samskruti, boli or veshbhusha rahi he. 
 anya jatiyaan gujars, bhil, balaai, bhaanti, dholi, rajput, brahman, mahajan, sunar, luhaar, chamaar, nai, taili, tamboli, lakhera, rangarej, rabari, gavaaria, dhobi, kumhaar, dhaca, kulmi, anjana, patidaar or dangi aadi hai. sikh-sardaar is taraf dhundne se bhi nazar nahin aate
 inke reeti-rivaaz, loakgeet, lokanrity, waar-tyohaar or shaadi-byaah ke taur-tareeke bhi alabele hai, par tezi se bad rahe shaharikaran ke prabhaav adivasee paramparon par bhi bahut mukhar hai. udhaaharan ke liye, gaanv main vivaah-utsav par ab bandbaja bulawaaya jane laga he or mehmaanon ke bhoj kaa jimmaa 'katerr'-halwaiyon par he ! bahut si jagah, mangalik-avasaron par kiye jane vaale paaramparik lok-nrityon tak main filmi sangeet samaa gaya he. kai gaanvon main saje-dhaje thelon vaali local bend-partiyaan bani hui hai.
 yahaan kii ek vicitra vishisht parampara he- mautana : jo puure udaipur sambhag main, khaas taur par adivasee bahulya jilon-pratapgarh, duungarpur or banswada main bahuprachlit he . durghatana main yaa aprakritik paristhitiyon main maut ho jane par sari kii sari adivasee aabaadi 'doshi' yaa apradhi kaa tab tak gheraav rakhti he, jab tak uske dwaara nakad muaavje or saare samudaay ke liye desi-daaru kaa intjaam nahin kar diya jaataa. is prakriya main donon pakshon kii taraf se saudebaazi yaa 'bargening' aam baat he. kai baar to 'mautana' kii rakam tay hone tak shav kaa antim sanskaar tak nahin kiya jaataa, bhale isamen kai kai ghante lag jaaen yaa kai din! jurmaane kii rakam kuch sau se kuch lakh tak bhi ho sakati he. kai baar is sthaneey police prashasan ko is rasm ke kaaran kanoon-vyavastha bhi banani hoti he. adivaasiyon kii 'jatigat-panchayat' hi bahut baar chote-mote aparaadhon kaa faisla karti he or doshiyon par jurmaane thokati he, police-kachhari kaa number to baad main tab aata he, jab maamla jati-panchayat ke haath se nikal jaye! is samasya ke niraakaran par idhar vichaar-vimarsh bhi chal rahaa he 
 opium kaa bada utpaadak jila hone ke baavjood pratapgarh main afimchi ine-gine hi honge, vivaah or anya avasaron par desi sharaab kaa prachlan aam he, yon pratidin seven ke liye har adivasee-parivaar apane liye mahua ke phulon se bani sharaab zarur banaata he. shahar main madirapremiyon ke liye kuch ek licenseshuda maikhane hai. sharaab kii sarkari dukaanon ke band hone kaa vakt raat 8 baje he. 
 sharaab banane ke liye mahua ke phool binane vaale naasamajh adivasee kai baar pedo ke neeche jo aag laga dete hai, vah kai baar dawanal kaa rup le leti he. mahua ke ped ko yahaan sangrakshit kiya jaataa he kyon ki ye unki 'dawa-daaru' kaa ekmaatr strot jo he! 
 shaadi ke maukey par koi bhi adivasee steel kii thali or gilaas kanyadan main bhent main dena nahin bhuulataa. har shaadi ke baad bahut badi sankhya main ladki waalon ke yahaan steel kii thaliyaan or gilaas/lote jamaa ho jaaya karte hai. jati-birdari kaa sahabhoj 'mosar' har shaadi main yojit hota he. pehali bivi ke jinda rahete hue bhi duusari, yahaan tak ki teesri shaadi karne ko bhi yahan saamaajik drushti se adivasee samaaj main bura nahin mana jaataa, isliye bahupatni vivaah paryaapt lokapriy hai. saubhaahgya se bal vivaah kii kupratha yahaan utani prachlit nahin he, agar ladakiyon kii shaadi 18 baras se kam umr main kar bhi di jaati he, to bhi praayah 'gaune' kii rasm, ladki ke rajaswala hone ke baad hi kii jaati he. striyon main pratidin nahaane-dhone kaa rivaaz ascharyajanak rup se kam he, bas, khaas-khaas avasaron par hi gramin anchal kii auraten nahaaya karti hai.
 yahaan kii ek anya moorkhtapurna janajaatiy parampara 'vanadevi' pujan' he- jin dampatiyon ke santan nahin hoti, ve nissantan, choti-moti puja ke baad akele jangal main ja kar jangal ke ek ped ko gupachup aag laga dete hai or yah maanate hai ki is 'agni' se vanadevi prasann ho kar unki god bhar dengi, par 'sitamata' main is andhvishwaas ke chalate bade paimaane par vriksh kaal-kavlit hote rahe hai. pratapgarh ke yuva filmkaar ne isi tarah kii kuch sthaneey prathaon par filmakan se logon kaa dhyaan khinchaa he|
 haalanki pine kaa pani neeche se upar chadhaane main adivasee striyon ko har din bahut mehnat-mashkkat kerani padati he, parantu gaanvon main kelu kii chhaton vaale main kachche makaan yaa jhonpadiyaan pahaad kii oonchai par banane kaa rivaaz is ilaake main bada purana he, taaki neeche se upar kii taraf aate ajanabiyon ko dur se hi dekha ja sake. aagatuk mehmaanon kaa dhol baja kar swaagat karne or unhen nayaa safa baandhne kii rasm bhi yahaan puraani he. makaan kachche or kelu ke khaparillon vaale hai, jo ghaas, bans, adhpaki eenton, kaali mitti or lakdi se banaaye jate hai. kaaran agyaat he, par praayah yahaan ke gramin gharon main khidkiyaan hi nahin hotin!
 gramin anchalon kii auraton kaa mukhya pahanava sooti ghaghara, chhapi hui gahari laal-bhuri odhani or kabza he, gahane praayah chaandi ke hi hote hai. shaadi main bhi yathashakti chaandi hi bhent main di jaati he. auraten paanv, haath, gardan, kaan or sir par vibhinn tarah ke gahane dhaaran karti hai, striyaan sir par 'bor' yaa 'borala', paanvon main 'kadi', bahon main 'bajuband', baalo main 'ladi-jhumkaa', ungliyon main anguuthiyaan or naak main 'nath' yaa 'long' dhaaran karti hai. aadmi aksar safa, paag dhoti or sooti kameez yaa angarkha-kurta pahante hai, par ve sharir par koi khaas aabhushan nahin pahante. kuch khaas 2 jatiyon main mardon ke kaan main 'muraki' zarur dikhalaai detii he. bohara musalmaan sir par saamanytah topi lagaate hai.
 pratapgarh jile main ambamata, gupteshwar mahadev, sitamata, gotameshwar, sholi hanuman, bhavar mata, deepeshwar or kuch anya mandiron or tirthon par nirdhaarit tithiyon par gramin meley lagate hai or kaaka sahab kii dargah par salanaa urs.
 saare pramukh hindu or muslim tyohaar yahaan manaaye jate hai. diwali, govardhan puja, holi, rang-teras, raakhi, mahashivaratri, hanuman jainti or dashahra unamem sarvapramukh tyohaar hai. sharad navaratri or vasant navaratri bhi yahaan lokapriy hai. holi par 'dhundhotsav' manaaye jane kaa rivaaz he. puure hindustan kii tarah log 'dhulendi' par rang nahin khelte, holi ke 13 din baad padane vaali tithi 'rang-teras' ke din rang-gulaal lagane kii pratha he. 'dashamata utsav' ke dauraan gaanvon main gaiyr nrity kiya jaataa he, 'bhaag-dashami teej' par baba ramdev kii sawari nikalati he or 'sheetala saptami' par jab gharon main aksar chulhaa nahin jalaayaa jaataa, makai se bane ek din puraane dhokle khaae jate hai. koi bhi shubh kaam karne pehle 'gangoj' or raatri-jaagran yahaan ke gramin anchalon main hameshaa yojit hote hai, devra-pujan kar ke 'devare kii paati' bhi mangalik avasaron par aksar lee jaati he.
 jile main muslim jansankhya bahutayat main na hone par bhi yahan id, muharram,baravafaat,22 rajjab, 14 shaberaat, jamaat-ul-vidaa aadi tyohaar sthaneey muslim manaate hai. sindhi hindu parvon or tyoharon ke alaava ke alaava lohadi or chetichand jaise tyohaar bhi manaate hai. sikh or isai aabaadi lagbhag naganya hone se yahan gurudware or carch nazar nahin aate.
 kshetra kii sarvaprachlit bhashaa hindi he, par 'kanthli' sthaneey gramin boli he, jisamen mewari, maalavi, gujarati or vagadi jaisi boliyon ke shabd hai.
 yahaan bhi har shahar kii tarah kai chote-mote kavi or shaayar hai, par poochne par pramukh lekhak ke rup main log 'paradeshi' kaa naam bade sammaan se lete hai, jinhone apane chote se jivan-kaal main 15 upanyaas, 16 kavita sangrah, 8 bal-sahitya pustaken, 3 naatak or 14 anudit kitaaben hindi main prakashit kin. unki smriti main nagarpalika pratapgarh ne ek chota sa saarvajanik park bhi nirmit kiya he. 'paradesi-parivaar' kii nayi peedi patrakarita or film-nirmaan main lagi he. 
 pratapgarh ke anekanek sampann muslim bohara parivaar madhya-purv ke deshon main rah kar vyapaar main sanlagn hai, par saal main ekaadh baar pravasi bohara vyavsaaiyon ko apane shahar kii yaad unhen pratapgarh khinch hi laati he. par unke banawaye bahut se mahange, aadhunik sukh-suvidhaon se yukt saal bhar khaali pade makaan, apane maalikon ke lautne kii baat johte se dikhte hai! yahan muslimon kaa pramukh aakarshan he- muslim sant saiyadi kaaka sahab kii dargah, jisaki idhar badi manyata he! khaas taur par saiyadi kaaka sahab ke urs par, jo har baras yojit hota he, duniya bhar ke bohara-musalmaan pratapgarh aate or shraddhapurvak kaaka sahab, unki marhoom begum or unke sahabjade kii paas-paas bani teen majaaron par akeekat ke phool pesh karte hai.
 pratapgarh jile ke kai maamuli chote-mote gaanvon ke fitre, plumber, karigar or khaati tak madhya-purvi deshon main pravasi bharatiyon ke bataur majdoor apana jivan-yaapan kar rahe hai. 
 doosraa or bada 'adivasee-tirth' he–gautameshwar, jo aranod se kuch hi dur ek suramya pahari ghati kii talahati main he, jahaan chauthi or paanchavi shatabdi ke pracheen mandir hai. har baras yahan 'meena' samaaj ke janajaatiy shrriddhaluon kaa salanaa-mela bharta he, jisamen dur-dur tak ke hajaaron adivasee jor-shor se hissaa lete hai. yahan kaa mandakini-kunda bharat kii sabase pavitra or poojaneey maani jane vaali nadi ganga kii si manyata rakhata he. 
 kaha jaataa he ki treta yug main maharishi shring ne is sthal par rah kar kathor tapasya kii thi jinke pratap se yahan 'ganga' kii bhumigat dhara prakat hui. sthaneey logon kaa vishwaas he ki jaise rishiver gautam ko gau-hatya ke paap se yahaan mandakini-kunda aa kar 'mukti' mili thi, usee tarah is kunda main snaan karne or gautameshwar-mahadev ke darshan se saare paap nasht ho jate hai. haalat yahaan tak he ki isi dharmik-sthal par bani hui adivaasiyon kii puraani “kachhari” fees le kar aupchaarik taur par chapa hua or mohar laga hua 'papamukti-praaanpatr' bhi jari karti he!
 rajasthan sarkaar ne paryaton vibhaag ke madhyam se lagbhag 1 karod 20 lakh rupayon ke aarthik sahyog se is tirthasthan ke 'punaruddhar' kii yojana varsh 2011 ke liye sweekrut kii thi.
 hinduon ke duusare lokapriy dharmik-sthaan 
 yon to har bhartiya shahar kii tarah yahaan bhi shiv, hanuman, amba, aadi ke anginat chote-mote-mandir hai, kintu 'bhramaridevi' yaa 'bhavaramata' shaktipeeth, 'ambamata', 'kamaleshwar mahadev', 'gupteshwar' mandir aadi pramukh devsthan hai, jin par niyamit rup se shraddhalu aate hai.
 choti saddi se bas thodi hi dur sthit bhavaramata mandir kaa nirmaan aaj se lagbhag 1250 saal pehle 'manvayani-gotra' ke ek raja gauri ne karavaaya tha, jaisi ki uske tatkaaleen raajakavi som dwaara utkeern karwaae gaye mandir ke bheetar sthapit ek bahut hi puraane shilaalekh se jaankaree milti he. 'bhavaramata' shaktipeeth kaa bhugol bhi rochak he, oonchi-oonchi kathor chattaanon ke bich, khaas taur par barsaat kii ritu main lagbhag sattar-assi foot kii oonchai se girane vaale ek prakritik jharne ke kaaran, jo sirf varshakaal main jivit rahata he.
 sinchai ke liye nirmit yah band ek lokapriy paryatak sthaan he.
 pratapgarh kii ek suprasiddh hastkala he- kaanch par minaakaari ke aabhushan banane kaa hastshilp theva, jiske avishkaar kaa shrey puraane jamaane ke ek swarnakaar nathuji soni ko diya jaataa he. is hastshilp main hare, laal, pile, nile or hare kaanch kii parat par sone kii paramparaagat nakkashi or chitrankan kiya jaataa he. aabhushanon ke alaava kai upyogi sajaavati vastuon ke rup main bhi 'theva-kala' apana vistaar kar rahi he. 
 ab theva banane vaale sthaneey sunar-parivaar swayan ko 'rajasoni' likhte hai. unke baad kii peedi ke kai swarnakaaron ne rajya-stareey, rashtriya, yahaan tak ki kai antarrashtriya svarnabhushan pratispardhaon main shirkat karte hue apane liye mahatvapurn purushkaar or sammaan jite hai. yahaan tak ki pratapgarh kii is vishisht hastkala 'theva' kaa ullekh inseclopadia britanika ke "pi" khand main tak main kiya ja chukaa he. is puraani kala-parampara main dizin sambandhi aadhunik nawacharon kii badi gunjaaish he, par adhikansh rajasoni ab bhi aabhushanon kii dizin main nayaapan laane ke prati anutsuk jaan padate hai! sanyog se puure rajya main theva kala kaa koi alag emporium nahin khulaa he, jab ki is aabhushan kala ke niryaat kii paryaapt sambhaavnaaen hai.
 puraane dhab ke shahar dekhne hon to pratapgarh bhuuli-bisari nagar niyojan parampara kii kahani aap kahata qasbaa he, ise sahi myanon main 'shahar' kahana aapaki udaartaa hi kahi jaaegi! pratapgarh chaar sau saal puraani basaavat kaa kasbaanuma shahar he, isiliye thasathas based shahar ke puraane hisse main ek-duje se jude makaan hai, galiyaan tang or andruni sadaken kaaphi sankari hai, par shubh he, pichley kuch ek saalon ke dauraan shahar kaa vistaar tezi se ho rahaa he. jaise- bhavy sarkari imaaraton main nayi bani colectry kaa pehla charan, haal main nirmit 48 sarkari bangalon vaali civil line, navnirmit circuit house, nayaa polytechnic bhawan, 102 makaanon kii police line or sheeghra puraa hone vaale jila stadium aadi dhyanakarshak hai, to nijee str par aadhunik-style ke kai bangale or mahange makaan banawaaye gaye hai, jo aksar baahar hi rahete hai. 
 pratapgarh shahar main do-teen mandir apekshaakrit pracheen hai- 200 saal purana 'deepeshwar mahadev', gupteshwar mahadev, keshavaray mandir or 'shankheshwar parswanath', jiske bare main kinvadanti ye he ki yah mandir sankadon saal pehle jab akaash-maarg se uda kar kahin or le jaaya jaaya rahaa tha, to mewar-malwa kshetra ke tatkaaleen ek vikhyath tantric 'yeti ji maharaj' ne, jahaan vah tapasyarat the, apane yogabal se ise akaash se bich hi main dharti par utaar liya tha. kinvadantiyaan bahudhaa itihaas se zyada rochak hoti hai! 
 raja deepasingh ke shashan kaal main nirmit 'deepeshwar mahadev' ke kinare pratapgarh kaa ekmaatr bada taal, 'deepeshwar-talab' he, jahaan ab shahar ke dhobi, aaj nirbaadh maile kapade dhote hai.
 yahaan ke bazaaron kaa drishy niraashajanak he. aaj tak bhi koi aadhunik' mal' yaa bada departmental store shahar main nahin he! iske liye kuch log padausi mandsaur yaa udaipur ke bazaaron kaa rukh bhi karte hai. aadhunik 'bazaar-samskruti' or yatayaat-sanskaar ke lihaaz se pratapgarh aaj bhi ek shahar nahin, ek arddh-shahari kasbaa hi nazar aata he! pashuon ko khule aam sadakon par aawaara khule chhod dena yahaan ke pashupalkon ke swabhaav main shaamil he. kachi bastiyaan bhi yahan apni dasha sudhaare jane ke intazaar main hai |
 puraane jamaane main kharif kii pramukh fasalein jowar, makka, til, kodara, kuri, samali, maal, chaaval, mung, urad, chaulaai, arhar, san, kapaas thim, jab ki rabi kii fasalon main genhun, jau, chanaa, opium, sarson, alsi, ajwine, rai, matar, masoor or sua aadi pramukh the.
 aaj is kshetra kii pramukh fasalein genhun, makka, jau, moongfalee, sarson or pramukh dalhan-fasalein soyabean, chanaa, mung, urad, chaulaai aadi hai. rajasthan ke kai hisson main zyaadaatar ugaai jane vaali fasal bajra yahan lagbhag nahin hoti.
 haan, pratapgarh kii sabase mahatvapurn nagad-upaj he– opium, jise is taraf ‘kaala sona’ bhi kehete hai. jile main opium ugane vaale 6781 kaashtkaar licensodharak hai. kendra sarkaar ke narkotics beuro ke anusaar varsh 2011 main kareeb 15,85,373 kilo opium kii sarkari kharid hui thi. opium utpaadan kii naveenatam sthiti yah he- 
 yahaan kii krishi aadhaarit arthvyavastha kaa doosraa bada strot wanon se praapt upaj he- jisamen jalaau or imarti lakdi, gond, safed moosali, kattha, mahua, koyala, shahad, karonda, timru, tendu-patta vagairah hai.
 solahavin loksabhaa main chittorgarh lok sabha nirvachan kshetra sansadeey kshetra se bhartiya janata party ke chandraprakash joshi vartmaan saansad hai. vidhansabha main pratapgarh vidhansabha nirvachan-kshetra ke 5 vidhayak hai | jila parishad main 17 sadsy hai. jile main kul 152 gram panchayatein hai jinke 1630 nirvaachit sadsy hai. pratapgarh nagar palika ke 25 or choti saddi ke 20 sadsy nirvaachit hai. krishi upaj mandi pratapgarh ke nae chunaavon kii prakriya 2011 main puri hui thi| naveenatam sthiti yah he- is kshetra ke rajnatik bhedbhaav ko le kar yahan ke jan pratinidhi aksar asuntusht rahe hai|
 rashtriya rajmarg-113 par avasthit pratapgarh sadak-maarg se rajasthan ke alaava gujarat or madhya pradesh se judaa hua he. 12-e yahaan kii antarraji em.di.aar. he. rajasthan parivahan nigam kii or privet basen pratidin sabhi pramukh gaanvon ke alaava kai shaharon- mandsaur nimbahida bansawada chittorgarh udaipur rajsamand ajmer, duungarpur jaipur jodhpur, dhaulpur, surat or dilli ke bich chalati hai. jile main 1879 kilometre lambii pakki sadaken or 7,500 se zyada panjikrut vaahan hai. 
 'apekshaakrit oonchaai par hone' se or rail mantralay kii drushti main 'kharchila sauda' hone se abhi tak pratapgarh main rail nahin aa pai he, jiske liye yahaan ke prashaasak or naagarik sanyukt rup se utsuk or prayasarat hai. jila colector hemanth shesh, pehle charan main, mandsaur se pratapgarh ko jode jane ke liye gambhir koshishen kar rahe hai. apni pratapgarh-yatra ke dauraan mukhyamantri shri ashok gahalot ne 18 may 2011 ko pratapgarh-prashasan or nagarikon ko aashwast kiya he ki rajasthan sarkaar bhi apni taraf se pratapgarh main rail laane ke prayaason main kabhi peeche nahin rahegi|
 yahan kaa nikatatam hawaondd 145 kilometre dur, dabok, udaipur main he. mumbai or dilli ke hawaii maarg ke lagbhag ekadam bich main hone kii vajah se pratapgarh shahar ke nazadik dhariyavad maarg par 'airport othority of india' ne ek 've o aar stesan' sthapit kiya he. rajasthan sarkaar ne april 2011 main lagbhag 2 kilometre lambii, bade jet vimaanon tak ke utarane laayak ek hawaii pattee gaanv varmandal main manzur kii he, jiskaa lagbhag 9 crores kii laagat se nirmaan-kaary shuru ho gaya he! yahi hawaii pattee 'bhavishya kaa hawaii-adda' hogi!
 praveen kumaar sharma may 2011 se yahaan ke jila police adheekshak 2013 tak the, ab is pad par you en chaanvaan hai. 
 agar itihaas ke pannon main jaaen to maharaja raghunatha singh ke jamaane main 1912 main district police captain kaa nayaa pad banaaya gaya tha jo ghudsavaar police, paidal sipaahiyon or hathiyaarkaane kii vyavasthaaen bhi dekhte the. us jamaane main pratapgarh rajya main bas teen thane the, saat police naake, chaar police chowkiyaan or nau anya 'nigaraanee sthal'. aaptkaal se nipatane ke liye tab kii police lohe ke bhaale, 'munjaal', 'seengal' topidaar banduukon or ghudsavaar tukadiyon se las thi. shahar ke alag alag nau naakon par tatkaaleen jagiradaaron kii 'thikaana-fuj' ke sipaahi tainaat hua karte the.
 aaj jile main 13 police thane- pratapgarh, choti saddi, dhariyavad, aranod, pipalkhunt, dhaulapani, dhamottar, rathanjana, salamgarh, suhagpura, devgarh, or hathunia main or in thanon ke adheen vibhinn sthanon par 16 police-chowkiyaan hai. jila mukhyalay par ek alag mahila-thana khole jane kii prakriya main he. sibar aparaadhiyon, dangaiyon or phirotikartaaon se nipatane ke liye aadhunik police suvidhaon ke vistaar kii prakriya pipeline main he. opium utpaadak jila hone or madhyapradesh se simaaon ke sangam ke kaaran sangathit mafia girohon dwaara sibar tareekon se avaidh vasuuli yahan kii ek jwalanth kanoon vyavastha samasya he!
 varsh 2010 main is jile main bhartiya dand samhita or anya kanoonon ke tahat 2256 sangyeya aparaadh or 6535 jamaanti aparaadh darj kiye gaye the. guptchar vibhaag kii aparaadh shakha dwaara agast 2011 main jari aankadon ke anusaar gat 6 maahon kii avadhi main aparaadh ke aankadon main 22 pratishat kii vruddhi darj kii gayi, jo rajya main aparaadh-vruddhi kii sarvaadhik dar he! aparaadhon kii naveenatam sthiti ke liye dekhen : 
 pratapgarh mukhyalay par jila karagrih or choti saddi main ek up-karagrih he jinamein vichaaradhin kaidi rakhe jate hai.pratapgarh jail bahut puraani he, itani puraani ki july 2011 kii varsha ke dauraan jail kii mukhya diwaar 100 foot tak kii lambaai main ekaek dharaashai ho gayi thi, jise raaton raat thik karwaanaa padaa. angarez shashan ke dauraan 1912 main british racident 'major' dwaara is jail ke ek muyne ke baad likhaa gaya ek aitihaasik 'inspection note' aaj bhi jail record ke abhilekhaagaar main surakshit he.
 puraane samooche pratapgarh rajya main maharavat, kaamadaar or 11 duusare saradaaron kii madad se nyaayik maamle dekhe jane kii vyavastha thi. baad main jab tatkaaleen pratapgarh rajya ne nae paanch jile- pratapgarh, kanora, bajrangarh, sakathali or mangara banaaye, to un par 'jila-hakimon' kii tainaati kii gayi. aaj ke jila colector kii hi tarah ve jila-haakim rajasav ke alaava nyaay kaary bhi niptaya karte the. in jila hakimon ke adeshon kii apilen khud raja sunate the. maharavat ke aadesh kii kahin apil nahin ho sakati thi. supreme court ke baraabar tab kii 'rajyasabha' thi, jisaki 'ijalas-khaas' main maharavat anya sadasyon kii salaah se nirnay lete the. rajsabha ko mrityu dand dene kii shakti tak thi. pratapgarh ke puraane garh-parisar main kshat-vikshat faanseeghar ke avshesh aaj bhi dekhe ja sakate hai. 'ijalas shakha' ke saare faislon kii apil maharaj khud suna karte the. jagiradaaron kii apil seshan-jaj ke nyaayalay main hoti thi. 
 rajya ke duusare pramukh thikaanon main nyaay vyavastha lagu karte hue dhamottar, jhantla, bardia, raipur, kalyanpur, abirama, achalavada, aranod or salamgarh ke thikaanon ko kuch divaani or kuch faujadaari adhikaar hi die the. 1938 ke baad 'nai nyaay vyavastha' ke tahat hoicourt ko 'seshan-jaj' or neeche kii adaalaton kii apilen sunne ke adhikaar mil gaye. 
 pratapgarh main varsh 1944 main swadhinata se purv 'hoicourt' ke rup main aaj kaa jila evam satr nyaayadhish court sthapit kiya gaya tha, jiske baad 1980 main choti saddi main apper mukhya nyaayik magistrate, 1983 main nyaayik magistrate, 1989 main apper mukhya nyaayik magistrate, 1992 main anusuchit-jati-janajati atyaachaar nivaaran nyaayalay, 1994 main maadak padaarthon se sambaddh aparaadhon kii rokthaam ke liye nyaayalay, 2008 main jila upabhokta manch, aranod or dhariyavad main do apper mukhya nyaayik magistrate court or 2010 main ek jila stareey gramin nyaayalay khole gaye hai.rajasav adhikariyon ke yahaan 13 duusare nyaayalay bhi hai jo rajasav apil praadhikari, colector, atirikt colector, upkhand adhikari or tehsildaaron ke hai.
 riyasat kaal main san 1894 isvi main kholaa gaya sadar aspataal or 1936 main bana zanaanaa aspataal puraani chikitsa ikaiyaan hai. jahaan jila mukhyalay par 277 rogi-shaiyyaon kaa ek jila aspataal he, vahiin 7 saamudayik swasthya centre, 53 ayurvedic or homeopathy aspataal/dawaakhaane, 23 praathmik swasthya centre, 2 allopathic dispenceriyaan or 153 swasthya up-kendra bhi karyrat hai.
 '108 aaptkaaleen ambulance seva suvidha" bhi armbh main keval pratapgarh, choti saddi or dhariyavad main uplabdh thi-kalantar main jile ke anya do upkhandon main bhi ye 108 seva june 2011 main aa gayi he. aadhunik medical suvidhaon se yukt ek medical mobile unit bhi jile main he!
 2 oktober 2011 se pratapgarh jile ke prayek chikitsa centre par rajasthan sarkaar 350 generik dawaaen har rogi ko muft dene kii yojana laai he|anek privet clinics to yahan hai hi|
 jile main 8 post offis hen jo pratapgarh, pratapgarh-kachhari, choti sadadi, aranod, dalot, rathanjana, dhariyavad, pipalkhunt hai. bambori or dhamottar main dak vibhaag ke shakha-daakkhaane hai.speed post seva sirf pratapgarh tak simit he.
 jile main vyavsaayik bainkon kii 27 shakhaaen hai, vahiin 12 aanchalik bank, 4 sahakaari bank, 2 bhoomi vikaas bank bhi kaam kar rahe hai. jile main vyavsaayik bainkon ke 12 se zyada e.tii.em bhi hai jinamein se 9 pratapgarh shahar main or 3 anyatra- dhariyavad, pipalkhunt or choti saddi main hai. ab inaki sankhya vikaas par he| 'bank of baroda' is jile kaa agrani bank namankit he.
 snatakottar str kaa sahashiksha sarkari mahavidhyalay yahaan varsh 1966 main sthapit hua tha. aaj saamaanya shiksha ke 3 college, vyavsaayik prashikshan ke liye 4 or duusare 6 bahusankay mahavidhyalay bhi hai. ucch takneekee shiksha kii shuruuaat bhi idhar ke saalon main hui he. jahaan ek privet ingeneering kalege pratapgarh se kareeb 8 kilometre dur sthit dhamottar gram main 2008 se chal rahaa he, vahiin '80 ke dashak se ek sarkari politechnic pratapgarh shahar main. bisie or bibie paathyakram bhi nijee kshetra kii mahavidhyalay stareey kakshaon main padhaaye jate hai! haalaanki snaatak str kaa ek nijee mahila college pehle se pratapgarh shahar main chal rahaa he par janata kii maang par nijee kshetra main sarkaar se sahakaar kar ‘you ji si’ ke mandandon ke aadhaar par ek swatantra mahila college khulwaane ke liye vartmaan jila prashasan ke prayaas jari hai. sthaneey collejon kii suchi ke liye dekhen-
 pratapgarh jile main 1980 ke dashak ke baad se shiksha or sakshartaa kaa str kuch ooncha hua he par bahut kuch karnaa baaki he. ab sudur gaanvon ke adivasee-parivaar bhi apane bacchon ko skulon main bhejne ke liye utsuk dikhalaai dete hai. shahar main sabase pehla angrezi madhyam skool tha- 'saint pols skool' jo 1989 main kholaa gaya tha. uske baad to ab anek privet or sarkari skool jile main jagah-jagah khule hai, tathakthith angrezi madhyam bhi. maah janvari 2011 main yahan 33,771 balak balikayen namankit the. yahaan 929 primary 325 middle 154 secondari or 45 senior hair secondary ke liye sarkari hindi madhyam skool hai, jinamein nickshulk shiksha or 471 skulon main nickshulk ‘mid de miles’ kaa praavdhaan bhi he. janajaatiy kshetreey vibhaag ke adheen nickshulk bhojan, chatravaas suvidha samet adivasee chaatro ke liye jile main sarkari str par kai kalyankari yojanaayen sanchalit kii jaati hai. janajaatiy chaatro kii ucch shiksha ke liye muft niyamit koching ke alaava aarthik sahaayta bhi di jaati he, janajati schuli-balikaon ko board ke imtahaan main 65 % se zyada ank laane vaali chaatro ko ek-ek skuti or cycilen muft baanti gayi hai. 
 vartmaan kul aabaadi main se 4, 05,100 vyakti sakshar hai; jinamein 2,52,986 purush or 1,52,110 striyaan hai. agar ayuvaar aankadon ko dekha jaye to is jile main 0 se 6 varsh tak ke bacchon kii aabaadi 1,48,753 he. 2001 kii janaganana main purushon kii sakshartaa 63.45% thi to striyon kii 30.46%.
 15veen janaganana ke praarambhik aankadon ke anusaar bharat kii sakshartaa dar 9.2 pratishat bad kar 74.04 ho gai he, us maandand se abhi yah jila peeche zarur he, par rajasthan sarkaar ke vartmaan sarvashiksha abhiyaan ke antargat varsh 2011 main kareeb 21 hazaar nae schuli namakanon kaa lakshya nirdhaarit kiya gaya he, jiske 80 pratishat se zyada lakshya july 2011 tak praapt kiye ja chuke hai.
 jile main gramin kshetron main 262 or shahari ilaakon main 25 sarkari ‘uchit mulya kii dukaane’ hai jin par garibi kii seemaa-rekha se neeche rah rahe pariwaron ko 2/- kilo kii dar se 25 kilo genhun muhaiyyaa karaayaa jaataa he. chini or kerosine bhi saste daamon par in dukaanon ke zariye vitarit hota he. krishi upaj mandi pratapgarh main kaam kar rahi he. sahakaarita vibhaag ke antargat jile main bahuuddeshiy kray-vikray sahakaari samitiyaan bhi karyrat hai jo kisaanon ko khaad beej or duusari chizein upyukt daamon par bechati hai.
 pratapgarh jile main 3 el.pi.ji. gas-agenciyaan or 19 petrol pump hai – jinke alaava deazal-aapurti ke liye sudur 4 'beral point' bhi deazal bikri kaa kaam kar rahe hai.
 kuch ek gaanvon main aaj bhi paaramparik 'saptahik haat' lagati he, jahaan gramvasi na keval kharid-farokht karte hai balki saamaajik-meljol or samvaad ke maukey bhi in ganvaai haaton main khub hote hai, kuch adivasee ladke-ladkiyaan to inhen haaton main aa kar apane jivan-saathi bhi pasand karte hai! par sudur gaanv ke log shaadi byaah ke liye 'badi' kharid pratapgarh ke bazaaron se hi karte hai.
 pratapgarh jile main 5 cinemahal hai jin main se 3 to shahar main hi hai- 'archana', 'pratap' or 'samta'. 'pratap theatre' san 1945 main bana tha or yah tab puure udaipur sambhag kaa akelaa cinemahol hua karata tha. ek or cinemahol 'darpan' bhi yahaan nirmit hua tha, par ab us par taale lag chuke hai! dhariyavad or choti saddi main bhi ek-ek cinema haul he. yahaan lagane vaali filmein dekh kar bhale mazaa na aaye, par cinemagharon kii jo haalat he, use dekh kar khub manoranjan ho jaataa he!
 pratapgarh jile se prakashit hone vaale kuch chote mote dainik akhabaaron- 'dainik kanthal-jot', 'kuber' or 'jai-kanthal'or dainik kanthal kii aawaaj ke alaava rajasthan patrika dainik bhaskar or dainik navajyoti rajya stareey dainik samachar patr pratapgarh kii khabaron or feechar par pratidin 3 se 4 prishth prakashit kar rahe hai. sudarshan or doordarshan aadi ke liye samvaadadaata kaam karte hai. ZEE NEWS ke beuro chif savandadaata pravesh paradeshi jile ke tivi channel patrkaar hai jo pireodical press of india ke jiladhyaksh hai. inke pita anupam paradeshi bhi yahan ke jane-maane patrkaar hai jinhone kshetra main sarvapratham 'dainik bhaskar' kaa shubharambh kiya tha. anupam paradeshi vartmaan main ABP news ke patrkaar hai jinhone jaipur main pratham film akhbaar "film bala saptahik" shuru kiya. vartmaan main filmi jagat se jude hai or kai filmon kaa nirdesan kar rahe hai. pratapgarh main news chenal india news ke reporter ke rup main sanjay kumaar jain bhi pichley paanch saat saalo se sakriya he or web portal par bhi inke samachar prakashit hote he 
 pratapgarh main dhire-dhire web channelon kii bhi lokapriyata bad rahi he rajasthan ke number van web news channel di pi ke news dainik prakaash kunj channel se bhi do patrkaar pratapgarh jile main sakriy he rahul kumaar or prakaash vishwakarma
 pramukh rakesh soni bhi yahan ke sakriy patrkaar hai jo pratapgarh-jile kii duniya ko kai madhyamon se bhi prachaarit kar rahe hai|
 jila prashasan ne varsh 2011 main patrakaron or aamajan ke liye vaachanalay or pustkaalay kii suvidhaon se yukt ek 'soochna centre' bhawan sweekrut karavaaya, jiskaa nirmaan kaary varsh 2011-12 main hi puraa kar liya janaa prastaavit tha. isi bhawan ke parisar main ek 'adivasee kala-ddeergha' kaa nirmaan bhi ho- aisi yojana tatkaaleen colector hemanth shesh ne nirmit kii thi.
 pratapgarh jile main 'postped mobile seva' dene vaali keval ek company he bi es en el, jiske gramin ilaake main 9492 or shahari kshetra main 4010 upabhokta hen. alabatta airtel, airsel,vodaphone, idia, tata indicom or reliance aadi 'pre ped' suvidha mobile graahakon ko dete aa rahe hai. shahar main do privet cabel oparator bhi hai- 'pratap' or 'raaj'.
 rashtriya soochna vigyaan centre bharat sarkaar or rajasthan ke vigyaan or praudyogiki vibhaag ke sampoorn sahyog se pratapgarh jila mukhyalay main agast 2008 se neshnal informatics centre sthapit he- jo na keval vibhinn staron par prashikshan kaarykram yojit kar rahaa he, balki sarkari kaamkaaj main computer ke istemaal ko badhaava dene ke liye rajasav, bhu abhilekh, jila koshalay or anya vibhaagon ke 'hastlikhit data' ko 'electronic data' main badalane ke liye bhi safal hua he. video conferencing suvidha colector or sachivalay ke bich pehle se he hi, ab jila str se paanchon upkhandon ko video confrencing suvidha se jode jane kii yojana par kaam chal rahaa he. janata kii shikaayatein sidhe 'on-line' darj kii ja rahi hai, puure jile main bijli pani telephone ke bill bhi 'i-mitra' suvidha ke sahare bhi jamaa kiye jate hai. 
 25 lakh kii laagat se nirmit tehsil mukhyalayon par 5 or gram panchayat str par 10 lakh kii laagat se nirmaanadhin 152 mahatvakankshi bharat nirmaan rajeev gandhi seva kendron ke puure ho jane ke baad ab samooche jile main electronic-sibar kranti dastak de rahi he. saura urja se sanchalit in kendron main na keval manaregaa kaa daftar hoga, balki is yojana ke tahat mazdooree chaahane waalon ke job card bhi banegein, hawaii-yatra, railway or roadways bas aarakshan kii computarikrut tikat suvidha milegi, jati, nivas, aay or mul nivas sambandhi praaanpatr milenge, gaavon main panchayaton ke kaamon kaa puraa byora paardarshee dhang se uplabdh hoga, chaahane waalon ke rashan-card banaae jaaenge, bijli-pani-telephone ke bill jamaa honge, kisaanon ko jamaabandi kii nakalen praapt hongi, jan-shikaayatein darj hongi, in kendron par sibar cafe, rin ke liye mini-bank, pariksha ke 'on line' form bharne sambandhi anekanek aadhunik suvidhaayen bhi nickshulk di jaaengi.
 pawan urja sanyantron se 45 kilowat bijli kaa utpaadan sambhav hua he|
 yah abhayaarany 422.95 vargkilometre main failaa he, jo jila mukhyalay se keval 26 kilometre, udaipur se 100 or chittorgarh se kareeb 60 kilometre dur he. yah adwitiya abhayaarany pratapgarh jile main, rajasthan ke dakshin-pashchim kshetra main avasthit he, jahaan bharat kii teen parvatamalaen- aravali, vindhyaachal or malwa kaa pathaar aapas main mil kar oonche sagwan ke wanon kii uttar-pashchimi seemaa banaate hai. aakarshak jaakham nadi, jiskaa pani garmiyon main bhi nahin suukhta, is van kii jivan-rekha he. 
 pratapgarh itihaas ke armbh se hi prakruti kii nayab sampada se dhani kshetra rahaa he. is ke uttar-pashchimi hisse main moolyawaan sagwan ke bade saghan jangal the, isliye angrezi shashan ke daur main is van-sampada ke vyavasthit dekharekh kii garaj se ek alag mahakama-jangle, 1828 isvi main kaayam kiya gaya. yaheen aise sthaan bhi the, jahaan suraj kii kiran aaj tak zamin par nahin paddy!
 sthaneey logon kii manyata he ki treta yug main, ram dwaara bahishkrut kar die jane ke baad sita ne yaheen avasthit maharishi valmiki ke ashram main na keval nivas kiya tha, balki uske donon putron- lav or kush kaa janm bhi yaheen valmiki ashram main hua tha. yahaan tak ki sita antat jahaan bhugarbha main samaa gayi thi, vah sthal bhi isi abhayaarany main sthit he! 
 senkadon saalon se sita se pratapgarh ke rishton ke sambandh main itani prabal lok-manyataon ke chalate yah swaabhaavik hi tha ki abhayaarany kaa namakaran sita ke naam par kiya jaataa.
 yahaan kii sabase zyada mahatvapurn vanyajeev prajatiyon main udan gilahari or chaar sing vaala chausingha hiran ullekhneey hai. yahaan standhari jeevon kii 50, ubhaycharon kii 40 or pakshiyon kii 300 se zyada prajatiyaan pai jaati hai. bharat ke kai bhaagon se kai prajatiyon ke pakshi prajnan ke liye yahaan aate hai. 
 vrikshon, ghaason, lataaon or jhaadiyon kii beshumaar prajatiyaan is abhayaarany kii visheshta hai, vahiin anekanek durlabh aushadhi vriksh or anginat jadi-bootiyaan anusandhankartaaon ke liye shodh kaa vishay hai. wanon ke ujadane, khetibari or maahi baandh ke shramikon dwaara atikaraman kar lene se ab vanyajeevon kii sankhya or van kshetra main kami aati ja rahi he.
 aaj bhi yah pratapgarh kaa sarvaadhik mahatvapurn paryatak sthal he - prakruti-premiyon ke bich vanaspatiyon or pashu-pakshiyon kii vividhta ke lihaaz se uttar bharat ke anokhe abhayaarany ke rup main lokapriy ho sakane kii anginat sambhaavnaaon se bharpoor, kintu apekshit paryatak-suvidhaon ke sarjan or vistaar ke liye yah saghan van-kshetra ab bhi paryaton or van vibhaagon kii pahal kii baat joh rahaa he! prakruti kii is nayab nidhi ko andhadhundh atikaraman, ksharan or manushyon ke anaavashyak hastkshep se bachaane ke liye ise rashtriya udyaan banavaane ke liye jila prashasan or van vibhaag ke sanyukt prayaas kiye ja rahe hai. 
 pratapgarh ke pracheen gaanv basaad main bahut hi puraani dattatreya kii ek pratimaa he, jo isi gaanv main kabhi khudaai ke dauraan nikali thi. lagbhag 5 feet lambi yah aitihaasik pratimaa bhi darshneey he, lekin pratapgarh main paryaton or puraatatv-sampada kii andekhi ke chalate iskaa bhi samuchit sangrakshan nahin ho paaya he. janagarh isi tarah kaa upekshit durg he|
 shri chamunda mata ji nimada gaanv bhalla kaa kheda chhotisaddi pratapgarh rod ramdev ji se 5km dur basaa he bhalla kaa kheda purana naam nimada gaanv mahamaya chamunda mata ji kaa mandir bhalla kaa kheda bhairuji baavji mandir piplaj mata ji kaa mandir. or bhalla kaa kheda gaanv se ,1km dur chandi mata ji kaa mandir ore chandi mata dame jo ki bagaliya dame se bhi janaa jaataa he paas me hi dhadau gaat ore gujri jaise bhi sthaan he jo ki badi badi chattaano se ladaa he
 dhariyavad, choti sadadi, aranod, pipal khoont.
